<document xml:lang="smn" id="no_id"><header><title>Säämi aarâhšoddâdemvuávám</title><genre code="admin"/><author><unknown/></author><translator><unknown/></translator><translated_from xml:lang="fin"/><year>unknown</year><wordcount>8090</wordcount><conversion_status type="standard"/><availability><free/></availability><multilingual/><origFileName>http://www.samediggi.fi/index.php?option=com_docman&amp;task=doc_download&amp;gid=2365&amp;Itemid=10</origFileName><parallel_text xml:lang="fin" location="saamelainen_varhaiskasvatussuunnitelma.pdf"/><parallel_text xml:lang="sme" location="sote-savasupohjoissaame.pdf"/><parallel_text xml:lang="sms" location="savasu_koltsaame.pdf"/><metadata><uncomplete/></metadata><version>XSLtemplate $Revision: 134043 $; file-specific xsl  Revision; common.xsl  $Revision$; </version></header><body><p xml:lang="deu"><em type="bold">OVDÂSAAHÂ </em></p>
<p>Sämikuávlu kieldâin Iänuduvâst, Anarist, Suáđigilist já Ucjuuvâst lii olášittum Sämitige iävtuttâsâst sämmilij/sämikielâlâš sosiaalpalvâlusâi ovdedemohtâdâhhaahâ ááigán 1.9.2007-31.12.2009. Haahâ lii lamaš uási Tave-Suomâ sosiaalsyergi ovdedemohjelm. Kieldah pieijii joton haavâ rähtimáin ovtâspargosopâmuš. Sosiaal- já tiervâsvuođâministeriö lii ruttâdâm haavâ kielâlâš já kulttuurlâš ucceeblovvoid sosiaal- já tiervâsvuođâpalvâlusâi ovdedem -tiäduttâsyergist.</p>
<p>Aanaar kieldâ sosiaal- já tiervâsvuođâlävdikodde lii västidâm haavâ haaldâšmist. Sämitigge, Tave-Suomâ sosiaalsyergi mättimkuávdáš já Sámisoster ry láá lamaš mieldi tooimâst. Haahâ lii vuossâmuš sämikuávlu kieldâi já Sämitige oovtâst olášuttem haahâ, mast ovdeduvvojeh sosiaal- já tiervâsvuođâpalvâlusah kieldâi palvâlempyevtittâsohtâduvâin väldimáin vuotân äššigâšâi uásálâšvuođâ. Haavâ ohtân ovdedemulmen lii lamaš sämmilij peivitipšo ovdedem. Säämi aarâhšoddâdem ovdedempargo vuolgij joton haavâst hämmejum sämitiimi äššitobdeejesânij tooimâst. Ovdedempargoost lii västidâm Aanaar kieldâ peivitipšo hovdâ. Säämi aarâhšoddâdemvuávám rähtimân vuáđudui ovdedempargojuávkku, mii čokkânij merikooskâi. Saavâjođetteijen tooimâi</p>
<p>Ucjuv kieldâ säämi aarâhšoddâdem stivrejeijee.</p>
<p>Aarâhšoddâdempargojuávhu ovdâsteijeeh puohâin kielâjuávhuin já sämikuávlu kieldâin uásálistii ovdedempargojuávhu tooimân. Aarâhšoddâdem ovdedemtoimâ pieijui joton vistig karttiimáin sämikuávlu aarâhšoddâdemohtâduvâi tile já sahhiittâlmáin pargeid. Iänuduv, Aanaar já Ucjuv kieldâin uárnejii vanhimijehidijd, main savâstellii säämi aarâhšoddâdem siskáldâslâš oovdedmist já sämmilâšvuođâ vuotânväldimist aarâhšoddâdemvuáváámist. Sämikuávlu aarâhšoddâdempargeeh uásálistii haavâ ääigi uárnájun viiđâ ovdedem- já škovlimpiäiván. Sämikuávlun lii šoddâm haavâ ääigi säämi aarâhšoddâdem pargei ovtâspargoviärmádâh, mii lii nanodâm pargei mättim já sämikulttuur vuotânväldim pargoost sehe ovdedâm kieldâi já sämitige koskâsâš ovtâspargo. Ovdedemhaavâst lii rahtum vuossâmuš sämikuávlu ohtsâš säämi aarâhšoddâdemvuávám ovtâspargoost, pargeiguin, vanhimijguin já jieškote-uv äššitobdeiguin. Iävtuttuvvoo, et arâhšoddâdemvuávám váldoo kiävtun sämikuávlu kieldâin já eres kuávluin Suomâst. Säämi aarâhšoddâdemvuávám tievâsmit väldikodálâš stivrim. Säämi aarâhšoddâdemvuávám uáivilin lii stivriđ säämi aarâhšoddâdem kvaliteet já siskáldâslâš olášuttem sehe ovdediđ palvâlusâi oovtkiärdánis olášuttem. Säämi aarâhšoddâdemvuávám rähtimproosees lii lamaš uási viijđes sämikuávlu ohtsâš ovdedempargo. Vuávám lii tárbu ain-uv ovdediđ aldeláá keevâtlâšvuođâ ovtâspargoost sämikuávlu pargeiguin, vanhimijguin já jieškote-uv ovtâspargopelijguin. Ovdedempargo toimâmmalli já pargoh láá lamaš pargeid mávsulâš proosees. Uásálisteeh láá lamaš uáli pyereest čonâsâm ohtsii tooimân. Palvâlusâi orniistâllâm ohtâvuođâst ohtsâš ulmen lii juátkiđ kieldâraajijd rastaldittee ovtâspargo. <em type="bold">1. SÄMMILIIH SUOMÂST </em>Sämmiliih láá euroop union áinoo algâaalmug, mast lii jieijâs historjá, kielâ, kulttuur, eellimvyehi já identiteet. Sämmiliih láá asâttâm Skandinavia já Suomâ taveuási sehe Kuáláduvnjaargâ sisoosijd jo ovdil táálái riijkâi já riijkârajij hámášume. Taat kuávlu kočoduvvoo säämi enâmin. Sämmiliih láá neelji riijkâst rekinistemvuovij mield 60 000–100 000 olmožid. Suomâst sämmiliih äässih Sämitige ive 2007 lovottuvâi mield 9350 olmožid, main 38,3% äässih sämikuávlust (3577). Sämikuávlu uáivild Iänuduv, Aanaar já Ucjuv kieldâi kuávluid sehe Säämi palgâs kuávlu Suáđigil kieldâst. Loopah sämmiliih äässih sämikuávlu ulguubeln eres kuávluin Suomâst (5129) já olgoenâmijn (644). Suomâst sárnuh kulmâ sierânâs sämikielâ; aanaarsämikielâ, nuorttâsämikielâ já tavesämikielâ. Áárvu mield masa peeli sämmilijn sárnuh sämikielâ. Tavesämikielâ kevttih 70–80 % sehe aanaarsämikielâ já nuorttâsämikielâ kuábbáá-uv vuálá 15 % sämikielâlâš sämmilijn. Ive 2007 lovottuvâi mield jo paijeej 70 % vuálá 10-ihásijn sämmilâšpárnáin äässih sämikuávlu ulguubeln. Sämmilij puátteevuođâ vision lii, et sämmilijn algâaalmugin lii ellee sämikielâ já noonâ siärvuslâšvuotâ, moh toollâv, nanodává já ovdedává sämikulttuur já kulttuurân kullee iäláttâsâi siäilum já ovdedem sehe sämmilij eellimvyevi, ärbivuáválâš tiettim já ärbivuáválij tááiđui sirdâšume uđđâ suhâpuolváid. Sämmilijn lii tiervâs jieštobdo já noonâ oohtânkulluuvâšvuođâ tobdo1. <em type="bold">Aanaarsämmiliih </em>Aanaarsämmiliih äässih oovtâ staatâ já oovtâ kieldâ siste. Aanaarsämmilij ärbivuáválâš aassâmkuávlu lii Aanaarjäävri piirâs. Ärbivuáválâš aanaarsämmilâš eellimhäämi vuáđudui táválávt luánduekonomâlâš tálutuálun, mast áigápuátu šoodâi kyelipiivdost, puásuituálust, šiiveettuálust, eennâmtuálust já meccipiivdost2. Aanaarsämmiliih láá vuáhádum pyereest tááláá ohtsâškoodán. Sämmilâš eellimvyehi já áárvuh iä lah lappum, pic tain puáhtá vyettiđ meerhâid tááláá ääigi-uv. Ärbivuáválijn iäláttâsâin, tegu kyelipiivdost já puásuituálust finnejeh maaŋgah vala áigápuáđus. </p>
<p>Aanaarsämikielâ lii lamaš ovttuu ucceeblohosajattuvâst: ton sárnoimeeri lâš lamaš alemustáá suullân tuhháát sárnod3. Ive 1997 Anarâškielâ servi vuáđudij kielâpiervâl, ko nuorâmus kielâsárnoo lâi talle nubálovihásâš. Kielâpiervâl áánsust kielâ lappum lii orostâm já álgám iäláskiđ. Aanaarsämikielâ sárnoi meeri lii Sämitige lovottuv mield suullân 300. <em type="bold">Nuorttâsämmiliih </em>Nuorttâsämmiliih láá Kuáláduvnjaargâ algâaalmug, kiäh láá nube maailmsuáđi keežild monâttâm ärbivuáválijd suhâkuávluidis Piäcámist. Nuorttâsämmiliih láá oskolduvâs peeleest ortodooksah4. Nuorttâkuávlu jiešvuođah láá uáinimist el. nuorttâsämmilij kárvudâtmist, juhle- já utkeärbivyevist sehe purrâmâšärbivyevist. Teháliih siärvuslâšvuođâ lasetteijee tahheeh nuorttâsämmilijn láá el. tejâkulttuur, ärbivuáváliih sierah, nuorttâlâškatriltanssâ, kässeekeđgihervim, veddipargoh já ráánu kođđeem. </p>
<p>Iänááš áigápuáđus nuorttâsämmiliih finnejii pivdotuálust. Puásuituálu heiviittui kyeli- já meccipiivdon. Tááláá ääigi ärbivuáválijn iäláttâsâin merhâšittee áigápuátu aainâs-uv Čevetjäävri kuávlust lii puásuituálu. Nuorttâsämmiliih láá oovtâst ihečuođij ääigi meridâm jieijâs aašijn sijdâčuákkimist (sijddsååbbar). Toovláš äššitipšomvyehi tuáimá tááláá ääigi-uv; nuorttâlâšâi aašijd tipšov nuorttâlâšâi ovdâolmooš já nuorttâlâšrääđi. Nuorttâlâšâi já nuorttâlâškuávlu eellimtile, áigápuátumáhđulâšvuođâi já kulttuur tolâmân já oovdedmân lii vyeimist nuorttâlâšlaahâ, mast asâttuvvoo lovnâ- já toorjâvuovijn eres lasseen pyelipivdo já puásuituálu sehe nuorttâlâškuávlu palvâlusâi oovdedmân. Árvušteleh, et nuorttâsämmiliih láá tááláá ääigi Suomâst suullân 700 olmožid. Nuorttâsämmiliih äässih Aanaar kieldâ nuorttâoosijn, Aanaarjäävri maadâ-, maadânuorttâ- já tavenuorttâčievâst, nk. nuorttâlâškuávlust. Suullân kuálmádâs sist äässih sämikuávlu ulguubeln. Nuorttâsämikielâ sárnooh láá paijeel 350. Nuorttâsämikielâ iäláskitmân láá olášittám uánihisáigásijd kielâiäláskittemtooimâid ive 1993 rääjist. Nuorttâsämikielâ lii Suomâst sarnum sämikielâin uhkevuálásumos. Ive 2008 lii algâttum Avelist kielâpiervâltoimâ kielâ iäláskitmân. <em type="bold">2. SÄÄMI AARÂHŠODDÂDEM ÁÁRVUH JÁ ULMEH </em>Aarâhšoddâdmist vuolgâsaijeen lii párnáá hiäđu já vuoigâdvuođâi turvim. Aarâhšoddâdmist lii stuorrâ merhâšume meiddei párnáá pyereestvaijeem já tiervâsvuođâ ovdedeijen. Taam vuáváámist aarâhšoddâdem iberduvvoo aarâhšoddâdem väldikodálâš linjiimij mield siskáldâslâš termân. Aarâhšoddâdem miärušteleh párnáá jieškote-uv eellimpirrâsist tábáhtuvven šoddâdâslâš vuáruváikuttâssân, mon vuosâsajasâš ulmen lii ovdediđ párnáá olesváldálâš pyereestvaijeem5. Säämi aarâhšoddâdmist lii merhâšittee rooli nuuvt párnái sämikielâ já säämi identiteet naanoodmist, ko meiddei sämmilij siäilumist jieijâs aalmugjuávkkun. Sämikielâ máttááttem- já iäláskittemovdâsvástádâs kalga jyehiđ pääihi, aarâhšoddâdempalvâlusâi já vuáđumáttááttâs kooskâ. Säämi párnáást lii vuoigâdvuotâ uážžuđ torjuu aarâhšoddâdempalvâlusâin vâi sust šodâččij jieijâs kulttuur jeessân já sun opâččij sämmilij tiäđuid, tááiđuid, vuovijd já áárvuid. Sämmilâš aarâhšoddâdemtoimâ vuáđuduvá sämmilâš árvoid, moh láá eromâšávt kielâ, suuhâ, siärvádâh, noonâ identiteet, luándu, ärbivuáváliih iäláttâsah, suhâpeelij koskâsâš täsiárvu já olmoošvuotâ, maaŋgâkulttuurlâšvuotâ, ráávhu já soovâdvuotâ. Säämi aarâhšoddâdem ulmen lii olmooš, kote lii jiečânâs, ovdâsvástádâslâš, sosiaallâš, luándus já tááiđus peeleest maaŋgâpiälásâš já kiäst lii jieijâs táátuvyeimi já árvuštâllâmnahcâ já kote piergee uđđâáigásâš ohtsâškoddeest. <em type="bold">3. SÄMIKIELÂ AARÂHŠODDÂDMIST </em>Kielâ lii ulmuu jurdâččem já vuáruvaikuttâs vuáđu. Kielâ vievâst šadda olmooš tiäđulâžžân alnestis, hämmee jieijâs ibárdâs já savâstâl pirrâsáin. Tain vuovvijn kielâ huksee mii ohtsii maailm já kulttuur. Sämmiliih láá aassâmkuávlustis lamaš luándulávt vuáruvaikuttâsâst jieškote-uv kielâiguin já kulttuurijguin já taan keežild sij láá távjá maaŋgâkielâliih já aneh áárvust šiev kielâtááiđu. Sämikielâ uáivild puoh Suomâst sarnum samikielâid, tave-, aanaar- já nuorttâsämikielâ. Suomâ sämikielah kuleh aalmugijkoskâsâš luokittâllâm (UNESCO Red Book) mield uhkevuálásâš kieláid. Suomâst sarnum aanaar- já nuorttâsämikielâ kuleh tuođâlávt uhkevuálásâš kieláid. Sämikielâ lii valdum ive 2002 EU komissio tuođâlávt uhkevuálásâš kielâi ohjelmân. Sämikielâi váldu-uhke lii tom pirâstittee eenâblohokielâ já kulttuur. Sämikielâi siäilum váátá, et ohtsâškodde lááčá kielâi siäilumân já ovdánmân kelijdeijee iävtuid. Taat váátá puohâi sämikielâi pehti positiivlâš sierânâstooimâid. Kielâi siäilum váátá meiddei ton siärváduv jesânij tiäđulâšvuođâ koccám, mii uáinoo perruu kielâ valjiimist. Algâaalmug kielâi kevttimmáhđulâšvuođâi nanodem puohâin eellim suorgijn lii tehálâš kielâ siäilumân já ovdánmân. Sämikielâlâš peivitipšo tâi kielâpiervâl puáhtá leđe párnáá áinoo sämikielâlâš piirâs. Sämikielâlâš peivitiipšon puáttee párnái sämikielâ haldâšem puáhtá leđe uáli-uv maaŋgâ tääsist. Tavesämikielâlâš peivitipšoost kielâtááiđus peeleest sierâlágán kielâtääsi párnááh sajaduveh siämmáá juávkun. Eromâš hástusin lii-uv tot, maht aarâhšoddâdmist váldojeh vuotân párnáá kielâlâš táárbuh maaŋgâmuđusâš páárnášjuávhust, mast láá sierâlágán uáppeeh já kiäi kielâtááiđu tääsi já torjuu táárbuh muttuusteleh ennuv. Jis kielâ oppâm tuárjumân ij kiddejuu tuárvi huámášume, puáhtá tile jođettiđ sämikielâlâš párnáá kielâ molsomân suomâkielân. Puohâin aarâhšoddâdempalvâlusâin kalga visámittiđ párnáá oovtviärdásâš vuoigâdvuođâ jieijâs kielân já kulttuurân. <em type="bold">3.1. Sämikielâ vuossâmužžân tâi nubben kielân </em>Ucceeblohosajattuv párnáid lii tehálâš jieijâs eenikielâ oppâm lasseen ton siäilum. Eenikielâ lii ulmui čoonâs jieijâs kulttuurân, identiteettân já suuhân. Tast lii merhâšume meiddei tiäđu, jurdâččem já kreatiivlâšvuođâ kielân. Kielâ lii tehálâš puohâin aarâhšoddâdemtooimân. Tot lii vuáruvaikuttâs riäidu já čoovdâ puoh oppâmân. Suomâst láá sämmilâšperruuh, main párnáá vuosâkielân lii sämikielâ, mii lii siämmást meiddei kuohtui vaanhimij eenikielâ já perruu päikkikielâ. Páárnáš uáppá suomâkielâ maŋeláá táválávt škoovlân monâdijn. Aarâhšoddâdmist puáhtá páárnáš ovdediđ já nanodiđ sämikielâ maaŋgâpiälásâš kielâkevttimtilálâšvuođâi pehti. Iänááš sämmilâšpárnááh šaddeh kyevti kielâ já kulttuur perruin. Sij uáppih kyehti- tâi joba kulmâuv kielâ šoddâmis maŋa. Sämikielâlâš aarâhšoddâdmist kuávdášlâš rooli lii párnáá simultaansâš6 maaŋgâkielâlâšvuođâ já kielâlâš identiteet tuárjumist nuuvt, et páárnáš olá škoovlân monâdijn šiev kielâtááiđu vâi puáhtá uásálistiđ sämikielâlâš máttááttâsân. <em type="bold">3.2. Sämikielâ kielâpiervâlkielân </em></p>
<p type="listitem">Kielâpiervâl  lii  vuálá  škovlâahasijd  kielâucceeblovo  tâi  algâaalmug  párnáid  uáivildum  peivitipšosaje, mast lii viggâmuš sirdeđ uhkevuálásâš kielâ párnáid sárnumáin sijjâm tom ubâ ääigi  aalgâ  rääjist,  veikkâ  sij  iä  iberdiččiigin  kielâ  kielâpiervâlân  puáđidijn.  Kielâpiervâlist  kevttih  kielâlávgumvuáháduv.  Lii  čielgâm,  et  kielâpiervâltoimâ  lii  šiev  vyehi  uhkevuálásâš  kielâi  iäláskittemviggâmušâin.7     Kielâpiervâlpargeeh sárnuh tuše sämikielâ, iäge sij jurgâl sárnumijdis suomâkielân ubâ aalgâstkin,  ko párnááh iä vala ibbeerd sii. Pargeeh tuárjuh kielâ oppâm aicâlmistmáin sárnumis lihâstuvâiguin,  saanij  tiäduttâsâiguin,  kuvijguin,  tiŋgâiguin,  lauvluiguin  já  lihâstâsâiguin.  Meid  pargeeh  sárnuh  koskânis tuše kielâpiervâlkielâ.     Ko  passiivlâš  kielâtááiđu  ovdán,  ruokâsmuvá  páárnáš  kuuloold  aktiivlâš  kielâ  kevttimân.  Pargeeh  tipteh párnáá oppâđ kielâ aaibâs ráávhust. Párnái koskâsâš kielân lii távjá suomâkielâ. Hástusin liiuv finniđ párnáid sárnuđ meid koskânis sämikielân.    3.3. Sämikielâ oppâm ohtsiih ulmeh     Piäiválâš  tooimâi  ohtâvuođâst  kielâ  tuáimá  riäidun,  ij  jiešárvun.  Aarâhšoddâdmist  párnáá  kielâ  ovdánem ovdeduvvoo jieškote-uvlágán tooimâi pehti. Aarâhšoddâdmist páárnáš</p>
<p type="listitem">naanood jieijâs sämmilâš identiteet já kulttuur</p>
<p type="listitem">oovded  maaŋgâpiälásij  kielâkevttimmáhđulâšvuođâi  vievâst  jieijâs  kielâ  piäiválâš  tooimâin; páárnáš savâstâl, koijâdâl já muštâl jieijâs jurduin, tobdoin, tuoivuin</p>
<p type="listitem">uážžu vijđáht tiäđu já hárjánâm jieijâs kielâst, kulttuurärbivyevist já historjást sehe tobdá ton mávsulâžžân</p>
<p type="listitem">ruokâsmuvá kevttiđ já ovdediđ aktiivlávt kielâ</p>
<p type="listitem">oovded jieijâs kielâlâš tiäđulâšvuođâ</p>
<p type="listitem">Párnáá kielâoppâm tááhust lii tehálâš, et peerâ, suuhâ já siärvádâh láá mietimielâliih kielâ oppâmân  já tuárjuh tom aktiivlávt.    Párnáá sämikielâ nanodem  riäiduh:</p>
<p type="listitem">mainâseh, muštâlusah, párnáimainâseh, kukkâseh, iärvádâsah, tiivtah</p>
<p type="listitem">roolisierâdmeh, nukketeatter, čaittâlem</p>
<p type="listitem">muusik, juáiguseh, leu´ddeh, livđeh, lavluuh</p>
<p type="listitem">radio, videoh, loostah, kirjeh, speelah, televisio</p>
<p type="listitem">vaanhimijguin, huolhijguin já siärváduvváin  ärbivuáválâš ihejurâmân kullee maaŋgâpiälásiih kielâkevttimtilálâšvuođah: pargoh, tuoijum, luándust jotteem, lávustâllâm, määđhih, kuáhtáámeh, kolliistâlmeh já tábáhtusah</p>
<p type="listitem">čaallum  sämikielâ  oinum  ohtâduv  fyysilâš  pirrâsist  (almottâsah,  plakateh,  kovetaavluh, koolbah jna.)</p>
<p type="listitem">kolliistâlmeh kirjeráájust já museost</p>
<p type="listitem">vuáruvaikuttâs jieškote-uv ahasij sämipárnáiguin</p>
<p type="listitem">ovtâspargo  eres  aarâhšoddâdemohtâduvâiguin,  kielrâstenijguin  já  -ejijguin,  säämi  mediain, servikuddijn já servijguin</p>
<p type="listitem">vaanhimáid uáivildum savâstâllâm- já škovlimtilálâšvuođah 3.4 Argâpeeivi ovdâmeerhah kielâ oppâm oovdedmân</p>
<p type="listitem">Mietimielâlâš já torvolâš tile sehe rävisulmuu já párnáá koskâsâš luáttámuš já täsiárvu ruokâsmiteh  párnáá  aktiivlâš  kielâkevttimân.  Párnáá  kielâlâš  tiäđulâšvuođâ  ovdánmân  kalgeh  leđe  sust  ennuv  maaŋgâpiälásiih kielâkevttimmáhđulâšvuođah puohâi tooimâi ohtâvuođâst. Párnáá kielâlâš tiäđulâšvuotâ  ovdán  kieláin  sierâddijn,  kuhâdijn,  lávludijn  já  uápásmuumáin  kielâ  sierâlágán  haamijd.  Kielâlâš tiäđulâšvuotâ lááčá vuáđu luuhâm- já čäällimtááiđun.      Rävisolmooš  puáhtá  távjá  huámmášhánnáá  sárnuđ  páárnážân  movdijdithánnáá  suu  mahten  kyevtkoskâsân  savâstâlmân.  Lii  tehálâš  savâstâlmist  adeliđ  ääigi  párnáá  jieijâs  jurduid  já  muštâlussáid.  Rävisolmooš  kalga  tiäđulávt  kiddiđ  huámášume  jieijâs  kielâkevttimân,  vâi  tot  ličij  nuuvt  maaŋgâpiälásâš  ko  máhđulâš.  Párnáiguin  puáhtá  piäiválávt  hárjuttâllâđ  kielâ  oovtâst  el.  lavlui, laavlâsierâdemij já kukkâsij vievâst.     Párnái  kielâkevttimtilálâšvuođâi  maaŋgâpiälásâžžân  tohâmân  puáhtá  párnáid  jyehiđ  ucebáid  juávhoid  ovdâmerkkân  ave  mield.  Távjá  toh  párnááh,  kiäin  sämikielâ  ij  lah  vala  meendu  nanos, sárnuh  koskânis  mielâstis  suomâkielâ.  Juávhui  hammim  ohtâvuođâst  taah  párnááh  juáhhojeh  sierânâs  juávhoid  sämikielâ  kevttim  naanoodmân.  Ucebijn  juávhuin  lii  eenâb  äigi  kieđâvuššâđ  párnáá jieijâs vuáttámušâid, tobdoid tâi tuše peri savâstâllâđ. Kielâ máttááttellee párnáiguin tobdoi  uáinusân  pyehtimist  kevttih  pargeeh  iššeen  kuuvijd,  lihâstuvâid,  jienâid,  sevimijd  já  muštâleh  siämmást  magareh  tuáváduvah  toid  kuleh.  Ärgis  páárnáš  taarbâš  eenâb  ääigi  já  torjuu  sárnumist.  Tane lii tehálâš, et puoh savâstâllâmtilálâšvuođah suin kiävttojeh aktiivlávt ävkkin. Täsiviärdásii já  torvolii kontakt läčimân puáhtá pargee asâttiđ jieijâs fyysilávt párnái táásán lättei. Párnááh väldih  älkkeebeht  kontakt  já  rävisolmooš  puáhtá  pyerebeht  kuldâliđ  já  savâstâllâđ  siiguin.  Rävisolmooš  stivree  aktiivlávt  párnái  sierâdemtilálâšvuođâid  já  siämmást  tuárju  sii  sämikielâ  kevttim.  Pargeeh  sárnuh uccâ párnáid ennuv jieškote-uvlágán tipšotilálâšvuođâin (el. lippâr lonottem, posâdâttâm já  kárvudâttâm ohtâvuođâst) já siämmást nomâtteh jieškote-uv ruummâšoosijd já káárvuid.     Keevâtlâš ovdâmeerhah kielâlâš tiäđulâšvuođâ oovdedmân8:  Kielâ jienâdâhrááhtus:  Kukkâsij  já  laavlâsierâdmij  iššijn  páárnáš  uápásmuvá  sämikielâ  jienâduvváid  já  njuolgâdussáid,  maht  jieškote-uv  jienâduvâid  puáhtá  ovtâstittiđ.  Kukkâsijguin,  main  láá  jieškote-uvlágáneh  sänipaarah  (sänipaarah,  moh  iäráneh  nubijnis  oovtâ  jienâduv  vuáđuld)  puáhtá  adeliđ  páárnážân  oonâid  tast  maht  jienâduvâid  kalga  kevttiđ  saanij  sierriistâlmân.  Tágáreh  kukkâseh  láá  el.  tavesämikielâst:</p>
<p type="listitem" xml:lang="sme">Hutkás Heaikkaš, Gussa Guossa-Gessa9, Čieža čáppa čáhppes cizáža, Čáhči 10</p>
<p type="listitem">Saanij šoddâm:  Párnáá tiäđulâšvuođâ saanij haamijn já saanij šoddâmist puáhtá ovdediđ sierâlágán hárjuttâsâiguin;</p>
<p type="listitem">kuálussänihárjuttâsah, ovdâmerkkân tavesämikielâst; guollemuorra – muorraguolli</p>
<p type="listitem">luándujienâid  sulâstittee  sänihárjuttâsah.  Ovdâmerkkân  tavesämikielâst;  Dappasiigappasii duike11Eallu-laavlâ12</p>
<p><em type="bold">Kielâ ceelhârááhtus: </em>Párnáá tiäđulâšvuođâ tast maht säänih lohtâseh nubbijdsis celkkun puáhtá ovdediđ jieškote-uvlágán kukkâsijguin. Ovdâmerkkân tavesämikielâst; <em type="italic">Lei oktii áhkku </em>(äigihäämih) <em type="italic">, Beahká viessu </em>(relatiivceelhâ)13, <em type="italic">Meahcci eallit </em>(veerbâi persovnhäämih), <em type="italic">Okta guolli vuodjá </em>(veerbâi sujâttem)14 <em type="bold">4 </em><em type="italic">. </em><em type="bold">Säämi kulttuur já identiteet </em><em type="bold">4.1. Säämi páárnášvuotâ já šoddâdem </em>Ärbivuáválávt sämiperrui vaanhimáid já párnáid šoodâi kieres koskâvuotâ ohtsijd piäiválâš pargoid porgâdijn. Vanhimeh stivrejii párnáid siämmást, ko sist lijjii jieijâs pargoh. Sierâdmáin páárnáš oopâi sosiaallâš tááiđuid, porgâđ pargo, kevttiđ luándu riggoduvâid já piergiittâllâđ korrâ luándust. Säämi šoddâdmist tiäduttui sosiaallâš aiccâmnahcâ, eres ulmui vuotânväldim sehe pargo já sierâdem pehti oppâm. Säämi šoddâdem kuvvij eromâšávt epinjuálgu šoddâdem. Párnááh oppii huámmášhánnáá väldiđ ovdâsvástádâs porgâmijnis já oromijnis oovtâst perruin já pirrâsáin. </p>
<p>Säämi šoddâdemärbivyevist láá vala spejâlistmeh onnáá peeivi šoddâdmist. Páárnáš šoddâduvvoo anneeđ áárvust puoh ulmuid. Ulmui lasseen kalga kunnijâttiđ meiddei luándu. Párnááh iä njuolgist rävvejuu pic sijjân muštâluvvojeh tábáhtusah já mainâseh, maid eres ulmuid lii tábáhtum. Ulmuu šoddâm já ovdánem ulmen lii maaŋgâpiälásâš persovnlâšvuotâ já vijđes mättim. Tai jiešvuođâi oovdedmân viggoo šoddâdemtooimâiguin ovdediđ párnáá aicâdem- já jiešárvuštâllâmnaavcâ, vâi sun piergiiččij uđđâ já fakkist puáttee tilálâšvuođâin. Noonâ jieštobdo, čielgâ uáinu alnestis já noonâ identiteet išedeh párnáá toimâđ jieijâs iävtui já tááiđui mield sehe olssis luándulâš vuovvijn. Šiev täiđimmnahcâ meeccist, savâstâlmijn já juurdâšmist láá velttidmettumeh šiev eellimhaldâšem tááhust15. Säämi šoddâdmist šiev aicâdem- já árvuštâllâmnaavcâ lasseen láá áárvust noonâ jieštobdo já identiteet, vijđes mättim, vuáhádume, sosiaallâšvuotâ já kuáhtulâšvuotâ16. Olesváldálâš ulmen lii ovdediđ párnáá jiečânâs piergim elimist ohtuunis já iärásijguin. Jiečânâs cevzim váátá keevâtlâš tááiđui haldâšem lasseen psyykkilâš kiärgusvuođâ já osko toos, et vaja, máttá já kávná čuávdusijd vädisvuođáid já luáttá toos, et puoh aašijd puáhtá oppâđ17. Ärbivuáválávt säämi siärvusist lii suuvâst já siärvusist párnáá šoddâdemvuoigâdvuotâ já – ovdâsvástádâs. <em type="bold">4.2. Sämmilij kulttuuráárvui sirdem </em>Sämmiliih ovtâsteh kulttuurlâš áárvuid tegu kielâ, identiteet, luándu já suuvâ. Säämi kulttuurân kuleh meiddei ärbivuáváliih iäláttâsah tegu puásuituálu, kyelipivdo, meccipivdo, nuurrâm já tyejeh. Kulttuur lii meiddei säämi eellimvyehi. Sämmilij eellimvyehi, kulttuur já ärbivuáváliih iäláttâsah láá aaigij mield nubástum. Ärbivuáválij tiäđui já tááiđui oppâm ij innig sirdâšuu perrust luándulávt párnáid. Säämi kulttuur siäilum váátá tááláá ääigi-uv ärbivuáválij tiäđui já tááiđui, sehe jiegâlâš uáiviomâduv sirdâšem puátteid suhâpuolváid. Säämi ärbivuáválâš tiettim lii ubâlâšvuotâ, mii lii čonâsân ulmui já luándun. Säämi tiäđuh, tááiđuh já áárvuh sirdâšuveh iänááš tooimâi já tobdoi pehti sehe njálmálâš ärbivyehin suhâpuolvâst nuubán. Säämi tiettim tuálá siste tiäđu elimist piergiimist. OA algâaalmugjulgáštâsâst páhuduvvoo, et algâaalmugist lii vuoigâdvuotâ iäláskittiđ jieijâs kulttuuräärbi já vuovijdis já máttááttiđ taid puáttee suhâpuolváid. Ärbivuovij iäláskittem lii tehálâš sämmilij jiešmeridemvuoigâdvuođâ, sämisiärvusij kievrâsmittem, kulttuur jiešiävtulâš vuáhádume (tááláá ohtsâškode hástusáid) já sämmilij pyereestvaijeem já tiervâsvuođâ ovdedem tááhust18. Ohtsâškode pissoo ráhtusáid kalga lääččiđ iävtuid sämmilij kulttuurij ovdánmân; ovdâmerkkân kielâ- já kulttuurohjelmij, sosiaal- já tiervâsvuođâhuolâttâs škovlim- já ovdedemohjelmij pehti. Aarâhšoddâdmist páárnáš váldá säämi kulttuuráárvuid olssis. Aarâhšoddâdemtoimâ vuáđuduvá čuávvoo kulttuurárvoid, moh láá čovgâ ohtâvuođâst nubbijsis: - Identiteet - Siärvuslâšvuotâ - Luánduohtâvuotâ - Ärbivuáváliih iäláttâsah já áigápuátu - Suhâpeelij koskâsâš täsiárvu já olmoošvuotâ - Ráávhu já soovâdvuotâ - Maaŋgâkulttuurlâšvuotâ <em type="bold">4.2.1. Identiteet </em>Identiteet hámášuvá vuáruvaikuttâsâst eres ulmuiguin. Párnáá identiteet asâtteijen tuáimih sunjin teháliih ulmuuh. Aldasiärvádâh já eenâblohokulttuur vaikutteh perruu vuáhán hammiđ párnáá identiteet. Perruu kiävttám kielâ vaikut meiddei identiteet ovdánmân. Identiteet hámášume vuáđuduvá čielgâ uáinun alnestis. Ko ulmust lii čielgâ uáinu alnestis, sun tiätá mon juávkun sun kulá já čoonnâs. Noonâ hyelkki- já peerâkoskâvuođah nanodeh siärvuslâšvuođâ já siärvusân čonâsume. Olmooš viekkiistâl jieijâs identiteet nuuvt jieijâs siärvusist ko ton ulguubelnuv. Pyereest tuáimee identiteet váátá tom, et olmooš puáhtá tubdâđ sust lemin siämmáid madduid já algâpuáttim ko láá iärásijn siämmáá algâpuáttim omâsteijee ulmuin19. Säminuorâid kyeskee tutkâmušâst páhuduvvoo, et säämi identiteet puáhtá tiettuđ maaŋgâ tääsist20: 5. Olmooš tobdá sämmilâšvuođâ luándulâžžân. Sust lii täsitiäddusâš säämi identiteet já sun máttá jieijâs kielâ já tobdá kulttuur. 4. Olmooš máttá sämikielâ, mut ij tuubdâ kulttuuris eres uásisuorgijd. 3. Olmooš haaldâš oovtâ kulttuuris uásisyergi pyereest. 2. Olmooš tobdá säämi identiteettis tiiŋgâi pehti. 1. Olmooš tiäđuušt säämi tuávážis, mut ij haalijd pyehtiđ tom uáinusân. </p>
<p type="listitem">Aarâhšoddâdem  tuárju  paaihij  šoddâdem  já  välmee  uđđâ  suhâpuolvâid  toimâđ  uđđâáigásâš  sämisiärvusist. Kuávdášlâš pargon lii sirdeđ tiäđu sämmilijn aalmugin, kulttuurärbivyevi já eellimvyevi  positiivlâš  vuovvijn  nuuvt,  et  páárnáš  tarvan  jieijâs  kulttuurân  já  tobdá  sämmilâšvuođâ  luándulâžžân.    Keevâtlâš ovdâmeerhah kulttuuridentiteet naanoodmân aarâhšoddâdmist:</p>
<p type="listitem">párnáá  áiccu-  já  árvuštâllâmnaavcâ  ovdedem  läčimáin  jieškote-uvlágánijd  tilálâšvuođâid, main páárnáš uážžu iskâdiđ já ovdediđ jieijâs tááiđuid, mättim, tobdoid21</p>
<p type="listitem">noonâ hyelkkikoskâvuođah</p>
<p type="listitem">sämmilij tiäđui já tááiđui máttááttem ärbivyevimättei jođettâsâst</p>
<p type="listitem">tiätu sämmilij ohtsii historjást ohtân aalmugin neelji väldikode kuávlust</p>
<p type="listitem">uápásmuđ äijihij já ááhui eellim jieškote-uv muddoid</p>
<p type="listitem">noonâ koskâvuotâ kielâjuávhu jesânáid   4.2.2 Siärvuslâšvuotâ    Sämmilijn lii noonâ siärvuslâšvuotâ já tiäđulâšvuotâ jieijâs madduin, suuvâ jesânijn já sii aassâmsoojijn.  Oohtânkulluuvâšvuođâ  tobdo  perrui  šadda  ohtsii  áigápuáđust,  oovtâst  asâmist  tâi  perruu  historjást. Säämi kulttuurist peerâ lii vijđes sosiaallâš siärvus, mast hyelkkikoskâvuođah já oohtânkulluuvâšvuođâ tobdo láá eromâš teháliih. Tavesämmilijn já nuorttâsämmilijn peerâ lii ärbivuáválávt hámášum maaŋgâ suhâpuolvâst. Aanaarsämmilijn peerâ lii iänááš vááimuspeerâ.    Toimâlâš  šoddâdem  naanood  suhâpuolvâi  koskâsâs  siärvuslâšvuođâ.  Sämmiláid  tehálâš  hyelkkivuođâ-,  ristvaanhim-  já  käimivuáhádâh  nanodeh  párnáá  oohtânkulluuvâšvuođâ  tobdo.  Jieškote-uv  sämmilâšjuávhui kooskâ láá iäruh ristvanhimij meereest já pargoin. Ovdâmerkkân nuorttâsämmilâš  ärbivyevist ko ristenni tâi risteeči jáámá kalga ristalge rähtiđ riistâ já kyeddiđ tom häävdi oolâ. Taah  vyevih  puátih  nuorttân  ortodoksâlâš  oskolduvâst.  Nuorttâsämmilâš  kulttuurist  ortodoksâlâšvuotâ  tuáimá tehálâš sosiaallistâšume häämmin.    Tááláá ääigi siärvuslâšvuotâ lii stuorrâ háástus, ko vuálá 10-ihásijn sämipárnáin paijeel 70 % äässih  sämikuávlu  ulguubeln.  Sämikuávlust  eromâšávt  aanaar-  já  nuorttâsämmiliih  äässih  piäđgui.  Aarâhšoddâdmist  lii  eromâš  tehálâš  rooli  ton  visásmitmist,  et  páárnáš  puáhtá  navdâšiđ  jiejâs  kulttuurist oovtâst siämmáá juávkun kulleiguin.     Keevâtlâš ovdâmeerhah siärvuslâšvuođâ naanoodmân aarâhšoddâdmist:</p>
<p type="listitem">máttááttâllâđ hyelkkinomâttâsâid rähtimáin jieijâs suhâkáártá</p>
<p type="listitem">uápásmuđ párnái ristvaanhimáid já kaimijd</p>
<p type="listitem">uápásmuđ säämi nommâärbivuáhán já noomâ addelmân</p>
<p type="listitem">mušteđ säämi merkkâpeeivijd</p>
<p type="listitem">mušteđ huolhij šoddâmpeeivijd</p>
<p type="listitem">rähtiđ ohtâduv oovtâ visteet <span type="quote">“siärvusviste”</span>, mast párnái perruu jesâneh pyehtih čokánistiđ tâi juuhâđ käähvi párnáá pyevtidijn tâi viežâdijn22</p>
<p type="listitem">kolliistâllâđ puárásij kerhoin já puárásijviäsust</p>
<p type="listitem">čovgâ  vuáruvaikuttâs  jiejâs  sämisiärvus  jesânijguin;  ihejurâmân  kullee,  pargoh,  määđhih, kolliistâlmeh já ohtsiih meriáigásâš tábáhtusah</p>
<p type="listitem">čalâččâttâm (čuovâkoveh, sárguseh) aarâhšoddâdemohtâduvâi kooskâ</p>
<p type="listitem">kuáhtáámeh eres kuávluin ässee sämmilijguin</p>
<p type="listitem">uárnejuvvojeh video- já nettikuáhtáámeh eres kuávluin ässee sämmilijguin</p>
<p type="listitem">juhlođ säämi aalmugpeeivi já máttááttâllâđ säämi suuvâ lavluu</p>
<p type="listitem">lääččiđ jieijâs lippukeessimvuáháduv lippupeivij várás já tubdâđ säämi liipu symboolik       4.2.3. Luánduohtâvuotâ    Sämmiliih láá ovttuu iällám alda luándu já eellim lii čonâsâm luándu ihejurâmân já iveaigijd. Sij láá  kiävttám luánduriggoduvâid pišteht, lamaš toi kevttimist kuáhtuliih já láá kunnijâttâm sehe tipšom  luándu.  Sämmilij  ärbivuáválâš  tiettim  lohtâs  merhâšitteht  ulmuu  já  luándu  koskâvuotân.  Luándu, olmooš já kulttuur láá čovgâsávt čonâsâm oohtân. Luándu lii uási kulttuur já olmoošvuođâ. Kulttuur  siäilumân  lii  tehálâš  huolâttiđ  meid  luándu  pyereestvajemist.  Luándu  kolgâččij  leđe  kuávdášlâš  uássin párnáá jyehipiäiválâš eellim23.     Keevâtlâš ovdâmeerhah luánduohtâvuođâ naanoodmân aarâhšoddâdmist:</p>
<p type="listitem">lasettiđ párnáá ekologâlâš luándutiettim säämi elilâm ulmuu jođettâsâst, mast mon-uv luándu-materiaal  puáhtá  väldiđ  já  mommit,  lihâdiđ  larmâdhánnáá,  luodâid  kyeđehánnáá,  ij  koolgâ  tojâliđ oovsijd tâi jurâttâllâđ keeđgijd, ige roskiđ</p>
<p type="listitem">ovdediđ párnáá luándu aicâdemnaavcâ já luándust jotteem tááiđuid</p>
<p type="listitem">máttááttâllâđ jieškote-uv meccinomâttâsâid já sierânâsjiešvuođâid</p>
<p type="listitem">aicâdiđ piäiválávt šooŋâ já jieškote-uv luándualmonijd</p>
<p type="listitem">čuávvuđ iveaaigij rievdâmijd já toi vaikuttâsâid elleid já šaddoid</p>
<p type="listitem">máttááttâllâđ tubdâđ luudijd já meeci elleid sehe toi luodâid</p>
<p type="listitem">máttááttâllâđ kevttiđ luándu materiaalâid jieškote-uv iveaaigij</p>
<p type="listitem">uápásmud säämi päikkinoomáid</p>
<p type="listitem">uápásmuđ sämmilij pase paihijd   4.2.4. Ärbivuáváliih iäláttâsah já áigápuátu     Puásuituálu,  kyelipivdo,  meccipivdo  já  ucessiähá  eennâmtuálu  sehe  tyejeh  já  luándupyevtittâsâi  nuurrâm láá sämmilij ärbivuáváliih iäláttâsah, moi porgâm lii maŋgáid sämmiláid eellimvyehi. Taid  pargeh  táválávt  kuálusiäláttâssân  tâi  eres  ámáttij  paaldâst.  Puásuituálust  lii  puásuituálukulttuurist  ellee sämmiláid stuorrâ kulttuurij merhâšume, ko puásuituálun lohtâseh piärgupyevtittâs lasseen ubâ  perruu  já  suuvâ  eellimpiirâs  tegu  sosiaallâš  koskâvuođah,  aassâm,  jotteem,  luándupirrâs  tubdâm,  ärbivuáválâš tiettim, luándu ekologâlâš kevttim já säämi tyejeh.</p>
<p type="listitem">Kyelipivdo lii lamaš čuođijd iivijd sämmilij ärbivuáválâš iäláttâs. Aanaarsämmiliih láá kyelipivdeeh  Aanaarjäävrist  já  ton  pirrâsijn.  Merârido  nuorttâlâšsiijdâi  perruin  lijjii  omâstemvuoigâdvuođah  luosâpiivdon  meerâst  já  Paččveist.  Luosâpivdo  lii  ain-uv  Tiänu  leve  säämi  kulttuur  kuávdášlâš  tahhee.     Keevâtlâš ovdâmeerhah iäláttâsâi já áigápuáđu vuotânväldimist aarâhšoddâdmist:  Puásuituálu:</p>
<p type="listitem">máttááttâllâđ suoppâin kevttim, vittáid, poccuu nomâttâsâid, sierâdiđ puásuisierâid</p>
<p type="listitem">rähtiđ riissijn poccuid já siemin pygálusaaiđijd sis- já olgokiävtun</p>
<p type="listitem">eelliđ pygálusâin, vyesimiärkkumist</p>
<p type="listitem">čuávvuđ poccuu njuovvâm já jieškote-uv osijguin ávhástâllâm</p>
<p type="listitem">pajediđ jáhálijd, čoonnâđ suáhilostâkiästuid, rokkâđ huáši, nijtteđ</p>
<p type="listitem">máttááttâllâđ kädiseergi kädistem já uápásmuđ ááldu pačemân</p>
<p type="listitem">máttááttâllâđ puuvko já niijbe kevttim</p>
<p type="listitem">Kyelipivdo:</p>
<p type="listitem">máttááttâllâđ kuolij noomâid já nomâttâsâid, jieškote-uvlágán pivdovuovijd já kyele kieđâvuššâm</p>
<p type="listitem">pivdeđ kiđđâtäälvi kyele jieŋâalnuággumáin, juoŋâsijguin, časkemvogijguin, katiskain, vogijguin, kuulkâtmáin</p>
<p type="listitem">pivdeđ kyele keessiv viermijguin, uštemáin, puzzâvuoggáin, katiskain, kiärdoin, suávvilluovdijn</p>
<p type="listitem">pivdeđ kyele čohčuv viermijguin, koldemáin, kiärdoin, kolkkâlmáin já suávvilluovdijn</p>
<p type="listitem">pivdeđ kyele tälviv juoŋâsijguin, nuottijn, jieŋâalnuággumáin já časkemvogijguin</p>
<p type="listitem">máttááttâllâđ viermi čihtâm, kyelipivdopiergâsij já kárbá huolâttem</p>
<p type="listitem">Meccipivdo já nuurrâm:</p>
<p type="listitem">máttááttâllâđ kárduđ</p>
<p type="listitem">máttááttâllâđ tubdâđ ellei luodâid já pivdovuovijd pivdočeepi jođettâsâst</p>
<p type="listitem">nuurrâđ čohčuv muorjijd</p>
<p type="listitem">Eennâmtuálu:</p>
<p type="listitem">uápásmuđ kuusâi já saavzâi tipšomân viärdádâlmáin šiiveet- já savzâtáálust</p>
<p type="listitem">uápásmuđ šaddovuorkkimpargoid, kalveđ potásijd já eres šaddoid</p>
<p type="listitem">Purrâmâškulttuur:</p>
<p type="listitem">orniđ merikoskâsijd säämi purrâmâšpeeivijd já liäibumpeeivijd ärbivyevi mättee jođettâsâst</p>
<p type="listitem">mälistiđ piäiválávt</p>
<p type="listitem">suovâstiđ kyele já poccuupiärgu, salttiđ piärgu, kyele</p>
<p type="listitem">máttááttâllâđ muorjij vuárkkum já nuurrâđ purâttettee luándu šaddoid; puurrâmrääsi, sälttisyeini</p>
<p type="listitem">uápásmuđ sämmilij ärbivuáválijd talhâsšaddoid já toi kevttimân</p>
<p type="listitem" xml:lang="deu">Visteh:</p>
<p type="listitem">huksiđ sämmilij ärbivuáválijd viistijd já rakânâsâid (om. uccâmaalliš): láávu, peljikuáti, lavŋekuáti, sierâlágán ääitih</p>
<p type="listitem">ceggiđ láávu já máttááttâllâđ toos kullee vuovijd; aarrânkeđgij já tuorgâi viežžâm, láávu sierânâs uásih, purâdem</p>
<p type="listitem">Säämi  tyejiärbivyehi  lii  uáli  riges  já  ellee  uási  sämikulttuur.  Tyejeh  láá  anokäävnih  já  toi  rähtim  vuáđuduvá  ärbivuáválâš  tietimân.  Säämi  tuáiján  kuleh  el.  muorâ-,  čuárvi-  já  nähkityejeh  sehe  kässeekeđgi-  já  tanesraŋgâhervim,  čyeldim  já  paajâpihtâsij  kuárrum  já  hervim  párgálduvâiguin  já  padijguin.     Suomâ  sämmilijn  láá  vittâ  sämimááccuh  váldumaali:  Tiänu,  Iänuduv-Kuovdâkiäinu,  Vuáču  sehe  anarâš  já  nuorttâlâš  mááccuh.  Maccuhij  maalih  já  hervim  čuávuh  kielâraajijd.  Máccuhij  ovtâskâssajeh  pyehtih  muttuustâllâđ  meiddei  suuvâi  já  perrui  mield.  Nuorttâlâšmááccuh  spiekâst  enâmustáá  eres  sämimáccuhijn  já  sulâstit  kärjillâš  aalmugmááccuh.  Sämmiláid  mááccuh  lii  uási  säämi  identiteet.  Säämi  kulttuurist  aalmugtaaidâ  já  ton  estetiik  lii  iäruthánnáá  uási  jyehipiäiválâš  eellim já tast lii merhâšittee siärvuslâš merhâšume. Máccuhij, kaperij, vuoddui hervâttâsâi häämih  já  iivneh  almotteh  kulluumist  monnii  suuhân  tâi  stuárráb  kuávlulâš  siärvusân  já  toh  nanodeh  oohtânkulluuvâšvuođâ  tobdo.  Kieđâiguin  porgâmáin  páárnáš  uáppá  anneeđ  áárvust  kieđâ  tááiđuid  argâeellim ávhálâš táiđun.    Keevâtlâš ovdâmeerhahtyejiärbivyevist aarâhšoddâdmist:</p>
<p type="listitem">kuárruđ nukkeid säämi pihtâsijd</p>
<p type="listitem">povdiđ tyejimätteid uápistiđ sämimááccuh já toos kullee pihtâsij kevttimist</p>
<p type="listitem">uápásmuđ jieškote-uv sämmilâšjuávhui máccuháid, pihtâsáid já kaperáid</p>
<p type="listitem">porgâđ kässeekeđgipargoid</p>
<p type="listitem">kárttudiđ ulo, panneeđ snäldein, kođđeeđ ráánu</p>
<p type="listitem">porgâđ ulloläigipargoid (tiepih, paadij ponnoom/pärgildem, njuškottâh, vaacah)</p>
<p type="listitem">naveldiđ poccuutyeljist šišne, porgâđ šišne- já čevđipargoid</p>
<p type="listitem">tuoijuđ muorâst já poccuutäävtist jieškote-uvlágánijd tiiŋgâid</p>
<p type="listitem">njuovvâđ, neskiđ já salttiđ kamâsijd, čuoppâđ já meidiđ kamuvsuoinijd</p>
<p type="listitem">kuškiđ kiđđuv puško čuomâid já tuoijuđ tain tuojijd já kyele taavtijn čiiŋâid   4.2.5. Suhâpeelij koskâsâš täsiárvu já olmoošvuotâ    Sämisiärvusist  lii  historjallávt  lamaš  nisonijn  täsiárvusâš  sajattâh  almaiguin,  moos  lii  kuullâm  aainâs-uv roolij, pargoi já eellimpirrâs symmetrisâšvuotâ moh tievâsmiteh nubijdis.</p>
<p>Aarâhšoddâdem vuáváámist já olášutmist huolâttuvvoo suhâpeelij koskâsâš täsiáárvu olášutmist nuuvt, et páárnáš puáhtá ovdediđ jieijâs suhâpeliroolivuárdámušâi raijiittâsâittáá. Oppâmist já identiteet naanoodmist váldojeh vuotân nieidâi já kaandâi jieijâs toimâmvyevih. Kaandah pyehtih tubdâđ luándust toimâm jiärmálubbon ko siste porgâm. Nieidah láá távjá aktiivluboh siste. Aarâhšoddâdmist puáhtá ávhástâllâđ luándoin nanodiđ kaandâi jiešluáttámuš meiddei sijjân omâsub pirrâsist. Siämmáá náálá puáhtá kevttiđ ävkkin nieidâi aktiivlâšvuođâ siste nanodiđ sii jieštoimâlâšvuođâ ovdâmerkkân luándust24.</p>
<p type="listitem">Säämi  uáinu  mield  kuáhtulâšvuotâ  lii  olmožin  eellim.  Kuáhtulâšvuotâ  já  vuoigâlâšvuotâ  taheh  olmoošvuođâ  vuáđu.  Vâi  olmooš  oláččij  šiev  eellimhaaldâšmân  viggá  sun  meritiätulávt  eelliđ  sivâdávt já kuáhtulávt25. Olmoošvuotân kulá meiddei soovâdvuotâ já nahcâ piergiittâllâđ jieškoteuvlágánij  ulmuiguin  já  luándoin26.  Aarâhšoddâdmist  täsiáárvu  já  olmoošvuođâ  puáhtá  ovdediđ  sierâlágán  ustev  –savâstâlmijguin  já  roolisierâdmijguin,  main  puáhtá  hárjuttâllâđ  jieijâs  tobdoi,  jurdui já vuáttámušâi oovdân pyehtim.    4.2.6. Ráávhu já soovâdvuotâ    Maaŋgâkulttuurlâš siärvusist máttá olmooš toimâđ noormâi mield, moh láá kiävtust já vuáháduvá  toid  moonâthánnáá  persovnlâš  jiešvuođâidis  já  kulttuuris.  Sämmiláid  lii  luándulâš  uuccâđ  vuáttámušâid  eres  kulttuurijn,  uuccâđ  ohtâvuođâid  iäroid  já  heiviittiđ  oohtân  kulttuurlâš  ruossâlâsvuođâid  eellimhaldâšem  já  piergim  pyereedmân.  Šiev  täiđimnahcâ  meeccist  jođedijn,  savâstâlmijn já juurdâšmist ovdedeh meid šiev eellimhaldâšem. Párnáin savâstâldijn väldih vuotân  olesváldálávt puoh áášán vaikutteijee tahheid, mut iä čájádiđ uálgiaššijd27.     Sosiaallâš  huámášemnahcâ  já  nube  ulmuu  vuotânväldim  láá  teháliih  šoddâmist  sosiaallâšvuotân.  Hyelkkikoskâvuođâi  tiäduttem  já  párnáá  fáárun  väldim  jyehilágán  puđâldâssáid  ovdedeh  párnáá  sosiaallâšvuođâ.     4.2.7. Maaŋgâkulttuurlâšvuotâ    Sämmiliih  äässih  neelji  riijkâst  já  eellih  maaŋgâi  kulttuurij  vaikuttâsâi  vuálásâžžân.  Taat  váátá  ulmust  puorijd  maaŋgâkulttuurlâš  jiešnaalijd  já  maaŋgâ  eennâm  aalmuglâštááiđui  mättim.  Sämmiliih viggeh šoddâdmáin ovdediđ täid jiešvuođâid.    Maaŋgâkulttuurlâššoddâdem  tuálá  siste  positiivlâš  já  aktiivlâs  kulttuurij  koskâsâš  vuáruvaikuttâs,  ereslágánvuođâ kunnijâttem sehe tagarij tááiđui já tiäđui oppâm, moh láá iähtun maaŋgâkulttuurlâš  ohtsâškoddeest miänástumân. Aarâhšoddâdmist kalga leđe párnáást máhđulâšvuotâ ovdediđ jieijâs  kulttuurlâš  tiäđulâšvuođâ  já  ereslágánvuođâi  ohtâvuođâi  iberdem.  Šiev  aicâdemnahcâ  iššeed  huámášiđ ucemusâid-uv kulttuuriäruid já noonâ kulttuuribárdâssáin olmooš pasta jieškote-uvlágán  tilálâšvuođâin heiviittiđ tooimâs kulttuurtuávážis vuáđuld.    Párnáá  šoddâdmân  uásálisteeh  kolgâččii  tiäđulávt  stivriđ  párnáá  kulttuurlâš  tiäđulâšvuođâ.  Ko  olmooš iälá maaŋgâkulttuurlâš pirrâsist kuáhtáá sun piäiválávt nube kulttuur almonijd já iäruid.  Vâi  olmooš  puáhtá  haldâšiđ  elimis  lááčá  sun  ohtâvuođâid  kulttuurlâš  iärui  kooskân  já  kiävttá  iäruid  pyerrin  eellimhaaldâšmist.  Kulttuurlâš  tiäđulâšvuođáin  puáhtá  olmooš  iberdiđ  ereslágánvuođâi  ohtâvuođâid. Maaŋgâkulttuurlâšvuođâ siäilum iähtun lii, et kulttuurij ereslágánvuođâi kooskâst lii                                                   positiivlâš  ohtâvuotâ.  Kulttuurlâš  iärui  tiäduttem  toovvât  tom,  et  olmooš  karva  nube  kulttuurist  puáttee  aašijd  ko  nabda  taid  lemin  varâlâžžân  jieijâs  kulttuurân.  Taat  tuálá  ovdâjurdemijd  já  taha  máhđulâžžân  kulttuurlâš  olgoštem.  Tuše  soováášvuotân  viggee  maaŋgâkulttuurlâšvuotâ  ij  täähid  kulttuurlâš  ige  ohtâgâsâi  koskâsâs  täsiáárvu.  Luándulâš  maaŋgâkulttuurlâšvuotâ  vuáđuduvá  ohtsâšovdâsvástádâslâšvuotân, mast eres ohtâgâsah já kulttuureh láá täsiárvusiih28.    Keevâtlâš ovdâmeerhah maaŋgâkulttuurlâšvuođâ áárvustanemân já kulttuuribárdâs oovdedmân  aarâhšoddâdmist:</p>
<p type="listitem">muštâliđ páárnážân maaŋgâivnáás já –siskáldâslâš mainâsijd</p>
<p type="listitem">lääččiđ  tilálâšvuođâid,  main  páárnáš  piäsá  árvuštâllâđ  kulttuurlâš  iärui  koskâsijd  ohtâvuođâid  (ij iäruid) já savâstâllâđ tain</p>
<p type="listitem">lääččiđ tilálâšvuođâid, main páárnáš suogârdâl jieijâs kulttuurlâš vuáttámušâid</p>
<p type="listitem">ovdediđ  párnáá  aicâdem-  já  árvuštâllâmnaavcâ  orniimáin  ohtsijd  tilálâšvuođâid  já  tábáhtusâid  eres kulttuur ovdâsteijeiguin   4.3. Säämi muusik, tanssâ, mainâsärbivyehi, taaidâ já kirjálâšvuotâ    Säämi  musikist  lii  tehálâš  kulttuurlâš  já  siärvuslâš  merhâšume.  Lyeti,  juáigus,  leu´dd,  livđe  tâi nuorttâsämmilâš čiärrumärbivyehi puáhtá leđe ulmuu tobdomerkkâ, syelimâs mainâsij muštâleijee,  ohtâvuođâ  huksejeijee,  hávskuuttellee,  rähisvuođâ  tubdâsteijee,  pilkkedeijee,  luándu  já  ellei  kovvejeijee,  párnái  šoddâdeijee  tâi  riäidu  nube  ulmuu  muštemân  já  muurâštmân.  Säämi  muusik   ärbivuáválâš  häämist  lii  lappuuškuotmin  já  ton  oovdânpyehtim  já  hárjuttem  lii  kiäppánâm.  Ärbivuáválâš  muusik  paaldân  lii  puáttám  iäláskâm  ärbivyehimuusik  uđđâ  häämist.  Ärbivuáválâš  muusik  lii  ain-uv  sämmiláid  tehálâš  identiteet  symbool  já  oohtân  čuákkejeijee  vyeimi.  Ärbivyehimuusik iäláskitmân lii tehálâš, et aarâhšoddâdmist párnáást lii máhđulâšvuotâ kuullâđ já  teivâdiđ muusik mätteid.    Katriltanssâ  lii  puáttám  Ruošâ  kulttuurpirrâduvâi  pehti  nuorttâsämmiláid.  Nuorttâsämmilâš  katriltanssâ  lii  neelji  paarâ  tanssâ,  moos  kuleh  nelji  almaa  já  nelji  nissoon.  Tanssâ  lii  paarâi  koskâsâs savâstâllâm, mon miäđušt haidarmuusik tâi leu´dd.</p>
<p>Säämi muštâlemärbivuáhán kulá luándulávt kielâlâš olgospyehtim riggodâh, saanij valje já olgospyehtimij maaŋgâhámásâšvuotâ. Säämi muštâlus lii távjá uási maidnii muštoid, muštâččem mastnii tuođâlâš tábáhtusâst tâi nube mainâsist. Muštâlusah já mainâseh lohtâseh távjá soojijd, tábáhtussáid, ulmuid, pennuid, poccuid, jieškote-uvlágán pargoid já luándualmonáid. Säämi muusik – já muštâlemärbivyevi pehti finnee páárnáš tiäđu säämi eellimvuáhán já kulttuurân kullee aašijn. Kovetaaidâ lii ohtâ olgosadelemhäämi, mii oovded párnáá mielâkuvviittâs já ruokkâdvuođâ jiešolgosaddelmist. Taaidâšoddâdem viggâmužžân lii párnáá persovnlâšvuođâ maaŋgâpiälásii oovdedmân. Párnáiguin kolgâččij kevttiđ nuuvt ennuv rijjâ koválâš olgosadelem, ko máhđulâš. Ivnijd já haamijd uápásmem konkreetlâš tiiŋgâi pehti lii jo aarâh muddoost jiärmálâš. Taiduu vuovijguin puáhtá sämmilâšvuođâ kieđâvuššâđ maaŋgâpiälásávt. Uccâ párnáiguin lii tehálumos vuáttámušlâšvuotâ já aašij kieđâvuššâm kuuvij já porgâmij pehti. Säämi sänikevttim ärbivyehi lii nanos. Párnáimainâs- já mainâsärbivyehi sirdâšuvá iänááš párnáikirjálâšvuođâst. Maaŋgâ säämi párnáikirje vuáđđun lii ohtâvuotâ argâmaailm já uáinimettum maailman kooskâst. Kiirjijn luptân uáinusân sämikielâ riggodâh, mii lii tehálâš ubâ kulttuurärbivyevi ibbeerdmân29.</p>
<p type="listitem">Keevâtlâš ovdâmeerhah ärbivuáválâš tiäđu sirdemist, taaidâlâš vuáttámušâi já esteetlâš fiätu  naanoodmist aarâhšoddâdmist:</p>
<p type="listitem">porgâđ mainâsijn, muštâlusâin já iärvádâsâin uási piäiválâš tooimâid</p>
<p type="listitem">toollâđ merikoskâsijd <span type="quote">“mainâspeeivijd”</span> elilâm ulmuiguin</p>
<p type="listitem">keččâđ elilâm ulmuiguin puáris kuuvijd já <span type="quote">“muštâččiđ”</span> tábáhtusâid</p>
<p type="listitem">kuldâliđ já máttááttâllâđ páihálâš ärbivyehimuusik muusikmätteiguin</p>
<p type="listitem">uápásmuđ eres kuávlui muusikärbivuáhán</p>
<p type="listitem">rähtiđ jieijâs ohtâduvâst juáigus/leu´dd/livđe, hárjuttâllâđ jienâ kevttim já lávdástâllâm</p>
<p type="listitem">sierâdiđ säämi sierâdmijd, laavlâsierâdmijd, rähtiđ säämi sierâid</p>
<p type="listitem">uápásmuđ taiduu vuovijguin säämi ivnijd, máccuháid, luándun jieškote-uv iveaigijnis</p>
<p type="listitem">rähtiđ ohtâdâhân uđđâsistkevttimmateriaalijn monni kove (loostâin čuopâdum kuuvijd, pááppár, iivnij kevttim)</p>
<p type="listitem">tuoijuđ taaidâtuojijd (mielâkuvviittâs kevttim, uđđâ idea keksim)</p>
<p type="listitem">čaittâliđ monnii säämi mainâs, keččâđ säämi elleekuuvijd</p>
<p type="listitem">uápásmuđ säämi tivttáid já kirjálâšvuotân, nuurrâđ ärbivyehitiäđu el. sahhiittâlmáin</p>
<p type="listitem">povdiđ páihálijd sämitaaidârijd kolliistâllâđ, kolliistâllâđ taaidâ- já kulttuurtábáhtusâin</p>
<p type="listitem">uápásmuđ sämitaidui já symbooláid:</p>
<p type="listitem">Nils-Aslak Valkeapää: iivnij kevttim, symboliik  Kerttu Vuolab: čuopâdemtekniikah, kollaašeh  Merja Aletta Ranttila: Prinseskoveh  Brita Marakatt-Labba: čäällimtekniik, mainâseh</p>
<p type="listitem">orniđ sämipárnái ohtsijd ihásâš tábáhtusâid    5.  SOSIAALLÂŠVUOTÂ, SIERÂDEM, LIHÂDEM JÁ OPPÂM 5.1. Oppâm, sierâdem já lihâdem     Oppâm ilo šadda torvolâš já movtijdittee pirrâduvâst, mast páárnáš uážžu máhđulâšvuođâ jiečânâs,  jieštoimâlâš  tutkâmân  já  porgâmân.  Juáháš  páárnáš  lii  persovnlâš  uáppee.  Vâi  jyehi  páárnáš  puávtáččij  kavnâđ  jieijâs  vyevi  já  tađe  mield  ilo  oppâđ,  piäijoo  tiäddu  aarâhšoddâdmist  maaŋgâpiälásâšvuotân  meiddei  oppâm  háárán.  Aarâhšoddâdem  pedagogâlâš  hástusin  lii  adeliđ  páárnážân  jiärmálijd  já  maaŋgâpiälásijd  oppâmvuáttámušâid  kielâ  já  kulttuur  háárán  nuuvt,  et  páárnáš tobdá taid tivrâsin já tuástá meid irâttiđ já feiliđ30.    Šoddâdemtooimâst  párnáá  aicâdem-  já  jiešárvuštâllâmnahcâ  ovdeduvvoo  maaŋgâpiälásávt.  Páárnážân  iä  njuolgist  muštâl,  maht  monnii  ääši  kolgâččij  porgâđ  pic  stivrejeh  párnáá  pyerrin  huámášum  toimâmvuáhán  addelmáin  sunjin  oonâid.  Ulmen  lii,  et  páárnáš  jieš  kihtâluvvoo  árvuštâllâđ  jieijâs  pargo  puáttus  já  mättim  tääsi  nuuvt  tuođâlávt  ko  máhđulâš.  Ovdánâm  árvuštâllâmnahcâ iššeed párnáá čuolmâtilálâšvuođâin31.       Párnáá  vijđessuárgásâšvuođâ  já  maaŋgâpiälásâšvuođâ  oovdedmân  máttááttuvvojeh  ääših  ubâlâšvuottân  já  viggâmuš  lii  pyehtiđ  uáinusân  puoh  toos  kullee  ohtâvuođâid.  Šoddâdem  lii  tiäđulâš,  ij  satummild  tábáhtuvvee.  Uđđâ  äšši  čannoo  vuáttámušâi  pehti  ovdeláá  oppum  aššijd.  Párnáá  kalga  finniđ  jieš  huámášiđ  moos  mii-uv  äšši  čoonnâs  já  ton  vuáđuld  talle  hämmee  ubâlâšvuođâid. Veikkâ stivrim ij lah meendugin  vuáđulâš, párnáá torvolâšvuođâtobdo ij huánnán.  Párnáást  lii  ovttuu  torvon  kiinii  olmooš,  kiäst  puáhtá  koijâdiđ,  jis  jieš  ij  lah  peessâm  tuđâttettee  puátusân tâi lii jieijâs árvuštâllâmpuátusist epivises.</p>
<p type="listitem">Säämi sierâdmeh vuáđuduveh iänááš luándun já iäláttâssáid. Luándust finnee ideaid, movtijdittem  já  amnâsijd  sieráid.  Sierâdmeh  heiviittuvvojeh  iveaigijd  já  távjá  toh  spejâlisteh-uv  rävisulmui  paargon kullee tooimâid. Sierâdem lii kreatiivlâšvuođâ vuáđu.  Lihâdem lii páárnážân luándulâš vyehi uápásmuđ olssis, eres ulmuid já pirrâsân. Šoddâmpiirâs já  piäiválâš  tooimah  kolgâččii  adeliđ  páárnážân  máhđulâšvuotâ  maaŋgâpiälásâš  luándust  liihâdmân.   Lihâdem  naanood  párnáá  tiäđulâšvuođâ  alnestis  já  oppâmist  tarbâšum  tááiđuid32.  Páárnáš  taarbâš  piäiválávt ucemustáá kyehti tiijme virkkuus lihâdem. Motoriseh vuáđutááiđuh láá väzzim, kaččâm,  njuškim, leggistem, kiddâväldim, čiehčâm sehe časkem. Lihâdem- já sierâdemtilálâšvuođâin piäsá  páárnáš  luándulávt  hárjuttâllâđ  sosiaallâš  tááiđuid.  Jieijâs  rummâš  hammim  taha  vuáđu  rummâškove já mietimilâlâš ovdánem uáinun alnestis33.    Keevâtlâš ovdâmeerhah säämi sierâdmijn:</p>
<p type="listitem">kumppi- já puásuisierâdmeh, kuobžâpivdosierâdmeh</p>
<p type="listitem">suoppâin- já pygálussierâdmeh</p>
<p type="listitem">koldemsierâdmeh</p>
<p type="listitem">ellei luodâi tubdâmsierâdmeh, riävskásierâdmeh</p>
<p type="listitem">piäiváš- já šoŋŋâsierâdmeh   5.2. Oovtâst toimâm já huolâttem     Aarâhšoddâdem  aargâst  tipšo,  šoddâdem  já  oppâm  ij  pyevti  sierriđ  nubijnis,  pic  toh  teddâšuveh  párnáá  táárbui  mield.  Aarâhšoddâdmist  peivi  lii  tilálâšvuođâid  tievâ,  main  páárnáš  uáppá  tooimâ  pehti. Piäiválâš aargâ pargoin páárnáš uáppá ovdâsvástádâsvuotân já ulmemiäldásâšvuotân. Nuuvt  tipšo,  šoddâdem  ko  oppâm-uv  ulmen  lii  išediđ  párnáá  porgâđ  já  jurdâččiđ  jieš  sehe  väldiđ  ovdâsvástádâs.  Iärásij  kunnijâttem  já  vuotânväldim  sehe  sosiaallâš  tááiđuh  já  sierâdem  láá  kuávdášlâš saajeest aarâhšoddâdmist. Páárnáš uáppá heiviittâllâđ, jyehiđ já toimâđ oovtâst. Rääjih  suáppojeh  oovtâst  ubâ  šoddâdemsiärvus  kooskâ.  Ruossâlâstilálâšvuođah  stivrejuvvojeh  savâstâlmáin párnái já rávisulmui kooskâ sovâdávt.    Oovtâst toimâm lii ilo páárnážân já luhostume vuáttámušâid lii máhđulâš finniđ sierâdemen já uđđâ  aašij oppâm pehti.     5.3. Piäiválâš tooimah, purâdem já šoddâmpiirâs     Páárnážân jiešvuođâlâš toimâmvyevih láá sierâdem, lihâdem, taaidâlâš vyettim já tutkâm, moi pehti  páárnáš  puáhtá  nanodiđ  pyereestvajemis  já  ibárdâs  alnestis.  Párnáá  jiešvuođâlâš  toimâmvyevih  váldojeh  vuotân  piäiválâš  tooimâin.  Piäiválâš  tooimâin  olášittojeh  taam  vuáváámist  mainâšum  kulttuursiskáldâsah já áárvuh nuuvt, et páárnáš puáhtá tubdâđ jieijâs kielâ já kulttuur luándulâžžân  uássin jieijâs eellim. Piäiválâš tooimâid olášittijn kiävttojeh iššeen sämisiärvus tiäđuh já tááiđuh.     Purâdem lii uási párnái vuáđutipšo, šoddâdem já máttááttâs. Páárnáš movtijdittoo uápásmuđ uđđâ  purrâmâšamnâsáid  já  smakkiđ  jieškote-uvlágánijd  purrâmâšâid.  Purâdem  lii  sosiaallâš  tááiđui  hárjuttâllâm, mast páárnáš uáppá puorijd lattimvuovijd, eres ulmui vuotân väldim já anneeđ áárvust  purrâmâš.  Páárnáš  movtijdittoo  jieštoimâlâš  purâmân  huáputtis,  torvolâš  já  máttááttâlmân  mietimielâlâš pirrâsist.</p>
<p>Purrâmâšvaljiimeh, purâdemtilálâšvuotâ, purrâmâšsaavah já munejurdâččemvyevih stivrejeh párnái purrâmâšhárjánmij ovdánem. Sierâdemavveest lii tehálâš purrâmâšváálju maaŋgâpiälásâšvuotâ, šadoi, heđâlmij já muorjij valjaas kevttim, timmâ vuojah raavâdvuoijân, vuojâttis mielkki, koskâpitái kvaliteet, juhâmušâi jiärmáás valjim já snuotârdâllâmuđhij velttim34. Párnáá šoddâmpiirâs kalga leđe fyysilâš, psyykkilâš já sosiaallâš tahhei peeleest taggaar, et tot oovded párnáá pyereestvaijeem, tiervâsvuođâ, šoddâm, ovdánem já oppâm. Eromâš huámášume kiddejuvvoo ohtâduv šlamâtáásán. Liävuttisvuotâ, šlaamâ já liijkás ennuv sosiaallâš ohtâvuođah loptejeh párnáá stressiherkkivuođâ liijgás ollâgân, mii uásild puáhtá vaikuttiđ párnáá fiätulâš já kielâlâš ovdánmân, muušton, uáinun alnestis sehe sosiaallâš táiđoid35. Šoddâmpirrâsist kiddejuvvoo huámášume torvolâšvuođâ já pääihinálásâšvuođâ lasseen toimâviistij toimâmvuotân, luándualdavuotân já toos, maht toh adeleh máhđulâšvuođâ säämi ärbivyevi sirdâšem luándulávt. Toimâviistijn lii máhđulâšvuotâ meid jieškote-uvlágánij säämi tuojij tuoijuunân. Toimâviistij aldasijn lii máhđulâšvuotâ láávu já eres sämmilij ärbivuáválij šiljorakânâsâi ceggiimân. Rievdâdmáin šiljopirrâs sämišiljopirrâsin puáhtá uásild nanodiđ párnáá kulttuuridentiteet já lääččiđ maaŋgâpiälásubboid kielâkevttimmáhđulâšvuođâid. <em type="bold">6. SÄÄMI AARÂHŠODDÂDEM VUÁVÁM, OLÁŠUTTEM, STIVRIM JÁ ÁRVUŠTÂLLÂM </em><em type="bold">6.1. Aarâhšoddâdemtooimâ vuávám </em>Aarâhšoddâdemohtâduvâin ráhtoo ohtâdâhkuáhtásâš toimâvuávám, mii vuáđuduvá säämi aarâhšoddâdemvuáváámân já säämi iveaigijd. Vuávám ruŋgon láá sämmilij käävci iveäigid, moh kovvejeh sämmilij maailmkove. Säämi maailmkove hámášuvá já iälá argâpeeivi pargoi siste36. Sämmilij käävci iheäigid láá tälvi, kiđđâtälvi, kiđđâ, kiđđâkeesi, keesi, čohčâkeesi, čohčâ já čohčâtälvi. </p>
<p>Páárnážân ráhtoo persovnlâš aarâhšoddâdemvuávám (aavu) ovtâspargoost párnáá vaanhimijguin tâi iärásij párnáá huolâttâsâst västideijee ulmuiguin. Aavu ulmen lii párnáá ohtâgâslâš já vaanhimij uáinui vuotânväldim tooimâ orniimist el. párnáá vuáttámušah, táárbuh já puátteevuođâ uáinuh, párnáá mielâkiddiivâšvuođâ čuásáttuvah, nanoduvah já párnáá ohtâgâslâš torjuu já stivrim táárbuh. Aarâhšoddâdemvuáváámist suáppoo vaanhimijguin ovtâspargo toimâmvuovijn. Páárnáš jieš puáhtá meiddei uásálistiđ aarâhšoddâdemvuávám rähtimân já árvuštâlmân vaanhimij já pargojuávhu oovtâst sooppâm vuovvijn37. Aarâhšoddâdemohtâduvâin uárnejeh merikoskâsijd vuávámčuákkimijd perruiguin.</p>
<p>Ohtâdâhkuáhtásâš tooimâ vuáváámist já olášutmist kevttih vijđásubbooht iššeen ubâ sämisiärvus. Aarâhšoddâdemtooimâ vuáváámist pargeh ovtâspargo meid jieškote-uv sämiohtâduvâi kooskâ sehe jieijâs kieldâst já ubâ sämikuávlust. Ulmen lii lääččiđ pissoo viärmáduv sämikuávlun, mii jieijâs uásild puáhtá torjuu paargon já lasseet säämi aarâhšoddâdemtooimâ siskáldâs ovdedemmáhđulâšvuođâid.</p>
<p>Ohtâdâhkuáhtásâš toimâvuávám tuálá siste el. čuávvoo aašijd: - almolâš ulmeh - šoddâmpirrâs kuvvim - sämikielâ oppâm ulmeh já riäiduh - kulttuuráárvui olášuttem keevâtlâš toimân ihejuurrâm mield - ovtâspargo vaanhimijguin, suvváin já eres pelijguin - tooimâ árvuštâllâm já kuávdášlâš ovdedemčuásáttuvah <em type="bold">6.2. Aarâhšoddâdem olášuttem </em>Párnái peivitipšo lii vuáđupalvâlus, mon ornim lii kieldâ kenigâsvuotâ já mon ruttâdem tábáhtuvá iänááš ohtsâškode vaarijn. Ohtsâškode pargon lii tähidiđ kvaliteetlávt šiev peivitipšo finnimvuođâ nuuvt, et puohâin párnáin lii máhđulâšvuotâ uásálistiđ palvâlussáid peerusthánnáá perruu sosioekonomâlâš tâi eres ohtsâškodálâš sajattuvâst tâi aassâmsaajeest. Palvâlusah kalgeh leđe maaŋgâpiälásiih já sierânâs palvâlushaamij täsipiälásâš oovdedmist kalga huolâttiđ38. Sämikielâlâš vuáđupalvâlusâi pyevtitmist västideh vuosâsajasávt sämikuávlu kieldah. Eenikielâlâš palvâlusâi pyevtittem lii kuittâg lahâaasâtmist miäruštâllum puohâi Suomâ kieldâi vuáđupargon. Meid seervih láá uásálistám merhâšittee vuovvijn sämikielâlâš palvâlusâi pyevtitmân. Sämikuávlust uárnejuvvoo säämi peivitipšo já kielâpiervâltoimâ iänááš juávkkupeerâpeivitipšon. Tuše Ucjuv kieldâst tuáimá tavesämmilâš peivikiäčču. Juávkkupeerâpeivitipšohäämi lii teddâšum válduášálâš toimâmháámán mii vuáđuduvá kuhes koskáid já škuávlejum pargojuávhu finnimvuotân. Meid sämikielâlâš peivitipšo táárbu molsâšuddâm já uceh páárnášmereh sijdâimield láá vaikuttâm juávkkupeerâpeivitipšohäämi lassaanmân. Pääihist tábáhtuvvee säämi peerâpeivitipšo ij lah sämikuávlu kieldâin finniimist. Sämikuávlust láá Roovvâdmáánu 2009 tiäđui mield sämikielâlâš aarâhšoddâdempalvâlusâi pirrâduvâst ohtsis 104 párnážid, main sämikielâlâš peivitipšoost 71 párnážid já kielâpiervâltooimâst 33 párnážid. Sämikielâlâš peivitipšo párnái meeri lii majemuu 5 ive ääigi lasanâm Aanaar já Ucjuv kieldâin já kiäppánâm Iänuduv kieldâst. Sämikuávlu ulguubeln sämikielâlâš olespiäiválâš peivitipšo lii finniimist Ruávinjaargâst, mast láá 7 párnážid. Oulust tuáimá sämikielâlâš aarâhšoddâdemkerho, mast láá mieldi 5 párnáá. <em type="bold">6.3. Aarâhšoddâdem stivrim </em>Sämikielâlâš peivitipšo já kielâpiervâltoimâ kuleh sämikuávlu kieldâin sosiaaltooimâ tâi čuovviittâstooimâ haldâttâs vuálásâžân. Säämi aarâhšoddâdem stivrim tábáhtuvá Suomâst iänááš suomâkielân, </p>
<p>Ucjuv kieldâst tuáimá sämikielâlâš aarâhšoddâdemstivrejeijee.</p>
<p>Aarâhšoddâdemstivriimist västideijee pargojuávkku visásmit, et sämmilij aarâhšoddâdemohtâduvâi toimâ tuárju sämipárnáá jieijâs kielâ já kulttuur paijeentoollâm já ovdedem. Aarâhšoddâdmist västideijee pargojuávhust kolgâččij leđe kelijdeijee sämikielâ já kulttuur tubdâm sehe tiätu maaŋgâkielâlâššoddâdmist. Säämi aarâhšoddâdem stivriimist pargoo ovtâspargo Sämitiggijn. <em type="bold">6.4. Tooimâ árvuštâllâm </em>Aarâhšoddâdempalvâlusâi árvuštâllâm olášittoo oovtâst párnáin já suu vaanhimijguin, suvváin, pargojuávhoin já ovtâspargopelijguin. Šoddâdem lii čonâsâm kulttuur já ohtsâškode nubástusân. Toimâpirrâs nubástusah vaikutteh aarâhšoddâdemtooimâ olášuttem juátkojeijee árvuštâlmân, ton miäldásâš tooimâ oovdedmân, uulmij aasâtmân já olášutmân39. Aarâhšoddâdem siskáldâs árvuštâllâm iššijn ovdeduvvoo aarâhšoddâdem aargâ tooimâ nuuvt, et aarâhšoddâdem puávtáččij västidiđ jyehi párnáá tárboid já aarâhšoddâdem ohtân palvâlushäämmin perrui tárboid nuuvt pyereest ko máhđulâš. </p>
<p>Árvuštâllâm olášuttem uásild kolgâččij ohtâdâhkuáhtásâš vuáváámist miäruštâllâđ maht tiäđu kalga nuurrâđ, kiäh árvušteleh, kuás já maht. Tooimâ árvuštâlmân kulá meiddei párnáá aicâdem já suu aargâ uáinojeijen toohâm kirjiimáin páárnážân kullee huámášuumijd. Aicâdem iššeed šoddâdeijee huámášiđ párnáá ovdánem muddoid já ohtâgâslâš jiešnaalijd. Tilálâšvuođâin, main šoddâdeijest paijaan huolâ párnáást, lii eromâš tehálâš orostiđ aicâdiđ párnáá tooimâ já tast tábáhtum nubástusâid. Piäiválâš aicâdem addel mávsulâš tiäđu vaanhimáid. Aicâdem já dokumentistem láá meiddei šiev riäiduh párnáá uásálâšvuođâ oovdedmist. Šoddâdeijee aaicâd meid párnái mielâkiddiivâšvuođâ čuásáttuvâid vâi puávtáččij vuáváđ tooimâs páárnášvuálgulubbon kyeđimáin saje párnáá jieijâs iävtuttâssáid. Párnáá, vaanhimij já suuvâ adelem macâttâs iššeed pargojuávhu tiäđuštiđ mast lii luhostum já mast lii ovdedem tárbu. Árvuštâllâm tuálá siste el. - párnáá ohtâgâslâš já kielâlâš ovdánem árvuštâllâm - árvuštâllâm tast, maht säämi kulttuuráárvuh olášuveh keevâtlâš toimân - aarâhšoddâdem, vaanhimij já suuvâ šoddâdemovtâspargo árvuštâllâm - árvuštâllâm tast, maht tooimâ organisistem já ornim tuárjuh párnáá olesváldálâš pyereestvaijeem.</p>
<p>Pargojuávhu árvuštâllâm riäidun láá aicâdem, dokumentistem, jieijâs pargo árvuštâllâm, ovdedemsavâstâlmeh ovdâulmuin, ohtâdâhkuáhtásiih pargosaječuákkimeh já ubâ kieldâ säämi aarâhšoddâdem pargočuákkimeh. Säämi aarâhšoddâdemvuávám siskáldâsâst já toimâmvuođâst čuákkejuvvojeh vuávám vuáđđun macâttâsah Tave-Suomâ sosiaalsyergi mättimkuávdáá tooimâst. Säämi aarâhšoddâdem ovdedempargoost acâttâs pehti finnejum tiäđoin puáhtá ávhástâllâđ. <em type="bold">6.4. Torvâlâšvuo </em>đ <em type="bold">âvuávám </em>Peivitipšo torvolâšvuođâvuáváámân kuleh nuuvt pargei ko párnáid-uv kyeskee lahâaasâtlâš já eres torvolâšvuođâ já tiervâsvuođâ kyeskee vuáváámeh. Peivitipšolaahâ kenigit toimâohtâduv huolâttiđ peivitipšo torvolii orniimist. Peivitipšo torvâlâšvuođâvuávám lii piäluštâsvuáváámist vijđásub olestorvolâšvuođâ pyereedmân já tolâmân sihtejeijee äššikirje. Torvâlâšvuođâvuáváámist lii meeri árvuštâllâđ tooimâ äštee vaarâid já čielgiđ tooimâ riiskâid väldimáin vuotân peivitipšo asâttellee laavâi kuávdášlâš vátámâšâid, toimâohtâduv pargosuojâlem toimâohjelm sehe pargotiervâsvuođâhuolâttâs pargosaječielgiittâsâid. Tarkkuustâllâm pirrâdâhân kuleh el. toimâohtâduv pargojuávkku, tipšo párnááh, toimâohtâduvâst kolliistellee ulmuuh, toimâohtâduv šiljo já visteh sehe toimâriäiduh já aldaipiirâs40. Säämi aarâhšoddâdemohtâduvâin olášittum kulttuurân kullee maaŋgâpiälásâš toimâ párnáiguin el. tulâstâllâm, sierâlágán tábáhtussáid já mađhijd uásálistem váátá muneorniistâlmijd, ovtâspargo já torvolâšvuođâaašijd vuotânväldee vuávám sehe tuárvi pargojuávkkuresurssijd. Maađhijd puáhtá orniđ ovtâspargoost párnáin perruin, suvváin já reesuurspargojuávhoin, mut meiddei täin tilálâšvuođâin kalga tooimâst västideijee pargojuávkku čielgiđ ovdâsvástádâs- já torvolâšvuođâkoččâmâšâid vaanhimijguin muuneeld. Aarâhšoddâdemohtâduvâin ráhtojeh párnái jođettemravvuuh sehe suáppojeh táárbu mield oovtâst párnái vaanhimijguin kirjálávt párnái uásálistmist el. moottorkiälkká-, kärbis- ye. mađhijd já tain vaattum torvopiergâsijn (torvokapereh, kááijumliivih). <em type="bold">6.5. Sierânâs toorjâ aarâhšoddâdmist </em>Jyehi párnáá šoddâm, ovdánem já oppâm lii ohtâgâslâš. Páárnáš puáhtá tarbâšiđ torjuu fyysilâš, tiäđulâš, táiđulâš, tobdoeellim tâi sosiaallâš ovdánmis uásisuorgijn. Torjuu tárbu puáhtá šoddâđ talle, ko párnáá šoddâmtileh aštâšuveh tâi toh iä turvii suu tiervâsvuođâ já ovdánem41. Eromâšávt aarâhšoddâdem já ravviittâh kolgâv toimâđ čovgâ ovtâspargoost párnái oppâmvädisvuođâi já arâhis torjuu táárbu tubdâmist. Ko vaanhimeh tâi aarâhšoddâdempargojuávkku äiccih párnáá ovdánmist ájánem tâi spiekâstem, kalga savâstâllâđ oovtâst, mii párnáá ovdánmist lii ohtâgâslâš tâi persovnlâšvuođâ jiešnaalijd já mast lii torjuu tárbu. Tooimâ vuolgâsajeh láá párnáá ohtâgâslâšvuođâ vuotânväldim já jieštobdo nanodem. Ávusvuotâ já luáttámušlâš tile párnáá vaanhimij já pargojuávhu kooskâst lääččih vuáđu tuáimee ovtâspaargon párnáá pyerrin. Táárbu mield puáhtá árvuštâllâm toorjân haahâđ äššitobdee ciälkkámuš vaanhimijguin sooppum vuovvijn. Tárbulijd toorjâtooimâid puáhtá algâttiđ tállán ko torjuu tárbu lii aiccum. <em type="bold">6.6. Ovdâmáttááttâs </em>Ovdâmáttááttâs lii uási aarâhšoddâdem. Kieldâst lii laahân vuáđuduvvee kenigâsvuotâ orniđ ovdâmáttááttâs. Ovdâmáttááttâs puáhtá orniđ jo-uv peivitipšoost tâi škoovlâst. Talle ko ovdâmáttááttâs uárnejuvvoo peivitipšosaajeest, ovdâmáttááttâsân heiviittuvvoo tievâsmittee uássin meiddei peivitipšo lahâasâttâs. Sämikuávlust sämikielâlâš ovdâmáttááttâs uárnejuvvoo vuáđumáttááttâs ohtâvuođâst. </p>
<p>Ovdâmáttááttâs olášittoo vuáđumáttáátâslaavâ mield. Ovdâmáttááttâs máttááttâsvuávám vuáđustâsah stivrejeh väldikodálávt ovdâmáttááttâs siskáldâs, kvaliteet já páihálij máttááttâsvuáváámij rähtim. Sämikielâiguin adelum ovdâmáttááttâs kielâlâš ulmeh láá siämmááh ko eres-uv ovdâmáttááttâsâst. Páárnážân kalga šoddâdem já máttááttâs iššijn adeliđ máhđulâšvuotâ oppâđ meiddei säämi kulttuuräärbi. Máttáátâs tiäduttâssyergih láá säämi kulttuur, eromâšávt juáigus já tyejeh, iäláttâsah, eellimvyehi já páihálâš luándu. Kielâlâš já kulttuurärbivyevi jotkum kalga ovdediđ ovtâspargoost páihálijn siärváduvváin42. <em type="bold">7. OVTÂSPARGO JÁ OVDÂSVÁSTÁDÂS 7.1. Šoddâdemkyeimivuotâ vanhimijguin já suvváin </em>Šoddâdemkyeimivuotâ lii koskâvuotâ, mast pargojuávkku, vaanhimeh já párnáá huolâtmân uásálistee ulmuuh tiäđulávt čonâseh párnáá šoddâm, ovdánem já oppâm tuárjumân. Kyeimivuođâst vaanhimeh, suuhâ já pargeeh láá täsiviärdásiih, mut jieškote-uvlágáneh párnáá tobdeeh. Párnáá pääihi já aarâhšoddâdempalvâlusâi noonâ ovtâspargo tuárju párnáá jienâ kullum. Párnáást lii vuoigâdvuotâ uásálistiđ, vaikuttiđ já šoddâđ kuulluđ jyehipiäiválijn puđâldâsâin já sierâdmijn. </p>
<p>Párnáin, perruin já pargojuávhoin savâstâlmij vuáđuld ráhtoo párnáá aarâhšoddâdemvuávám. Aarâhšoddâdem tooimâ já vuáváámij rähtidijn torvejuvvojeh vaanhimij já párnái vaikuttemmáhđulâšvuođah peivitipšo oovdedmân já árvuštâlmân.</p>
<p>Kyeimivuotâ váátá meiddei tom, et kuohtuin uásipeelijn lii tuárvi tiätu nubijdis šoddâdemuáinuin já –vuovijn. Perrui ereslágánvuođâ já sierâlágán árvuvaljiimij tiäđuštem lii kyeimivuođâ iähtu. Pargest lii áámmátlâš ovdâsvástádâs pieijâđ joton já toollâđ šoddâdemkyeimivuođâ. <em type="bold">7.2. Maa </em>ŋ <em type="bold">gâáámmátlâš ovtâspargo </em>Aarâhšoddâdem, ravviittâh, ovdâmáttááttâs já vuáđumáttááttâs taheh párnáá ovdánem tááhust systemáátlávt ovdáneijee ubâlâšvuođâ. Párnáá šoddâm já ovdánem jotkum turviimân čovgâ ovtâspargo ravviituvâi, škoovlâi já aarâhšoddâdempalvâlusâi kooskâst lii tehálâš. Meid ravviittuv pargon lii ovdediđ párnáá šoddâm, ovdánem já oppâm sehe tuárjuđ vaanhimijd sii päikkišoddâdmist. Sosiaal- já tiervâsvuođâministeriö avžut, et peivitipšo já párnáiravviittuv kooskâst láá oovtâst sooppum ovtâspargo- já tiäđulonottemvuáháduvah. Maaŋgâin ohtâduvâin lii ovdedum 3- já 5-ihásij párnái ovdánem čuávumân vaanhimij, ravviittuv já peivitipšo ovtâspargomalli. Ovtâspargo lii išedâm peivikiäččupargeid ovdiist pyerebeht tiäđuštiđ párnáá ohtâgâslâš torjuu táárbuid43. Tehálâš aarâhšoddâdeijei ovtâspargokyeimin tuáimih vaanhimij lasseen el. párnáiravviittâh, škovlâ, psykoloog, sosiaal- já peerâpargeeh, sárnum-, toimâ- já fysioterapeut, sierâlágán maaŋgâáámmátlâš pargojuávhuh, pänitipšo, servikodde já seervih. <em type="bold">7.3. Kuávlulâš já raajijd rastaldittee ovtâspargo </em>Aarâhšoddâdmist pargoo ovtâspargo páihálâš, kuávlulâš, raajijd rastaldittee já algâaalmugtääsist. Sämmilij palvâlusâi ovdedemhaavâ ääigi lii sämikuávlu pargojuávhust pajanâm tárbu ovtâspargoost vuáváđ já ovdediđ säämi aarâhšoddâdemtooimâ. Pargei koskâsii mättim lonottem oovded meid jieijâs pargo ovdedem. Säämi aarâhšoddâdem ovdedemen juátkim váátá merikoskâsijd viármádâhkuáhtáámijd. Aarâhšoddâdemohtâduvah kalgeh pyehtiđ toollâđ ihásávt ovdedem- já vuávámtilálâšvuođâid, main pargeeh pyehtih oovtâst suogârdiđ maht säämi kulttuuráárvuh pyeremustáá olášuuččii aargâ šoddâdemvuáháduvâst. Ovtâspargo páihálij kulttuurtuáimeiguin naanood párnái ohtâvuođâ jieijâs kielân já kulttuurân. Ličij pyeri, et páiháliih kulttuurtuáimeeh váldáččii toimâstis vuotân meiddei aarâhšoddâdem táárbuid. Tavesämikielâ lii ohtsâš kielâ Tave-Kaaloot kuávlu sämmilij koskâvuođâst já nuorttâsämikielâ Ruošâst já Suomâst ässee nuorttâsämmilij koskâsvuođâst. Sämmiláid raajijd rastaldittee ovtâspargo lii luándulâš já juátkojeijee. Aarâhšoddâdemohtâduvâi ohtâvuođâtoollâm raajij paijeel sämmilij peivikiäjuiguin naanood sämmilij oohtânkulluuvâšvuođâ tobdo já kulttuurij tubdâm. Sämikuávlu kieldâin láá sopâmušah Ruotâ já Taažâ aldakuávlu kieldâiguin aarâhšoddâdempalvâlusâi uástimist rääji paijeel. Meid eres algâaalmugijn láá siämmáálágáneh hástuseh jieijâs kielâ, kulttuur já siärvuslâšvuođâ paijeentolâmân já naanoodmân. Aarâhšoddâdempargojuávhu lii pyeri uápásmuđ eres algâaalmugij puorijd vuáválâšvuođáid kielâ já kulttuur sirdemân puáttee suhâpuolváid. Algâaalmugovtâspargo lii algâttum párnáikulttuur uásild säämi párnáikulttuurkuávdáá tooimâst. <em type="bold">8. </em><em type="bold">SÄÄMI AARÂHŠODDÂDEM OVDEDEM </em>Algâaalmug kielâi uhkevuálásâšvuotâ váátá virgeomâháin positiivlâš sierânâskohtâlem, moin kielâi siäilum já uđđâ suhâpuolváid sirdâšume puáhtá turviđ. Vuáválâš kielâ- já kulttuuriäláskittemohjelm rähtim aarâhšoddâdmân já vuáđumáttááttâsân išedičij macâttiđ sämikielâ ton monâttâm sämmiláid sehe toohâđ sämikielâin sämmilâšohtsâškode kyeddee vyeimivääri. Säämi aarâhšoddâdem hástusin lii eromâšávt nuorttâ- já aanaarsämikielâlâš aarâhšoddâdemmateriaal rähtim. Säämi materiaalpaaŋki ovdedem interneetin lii tehálâš sämikielâlâš aarâhšoddâdemmateriaal čokkiimân oohtân aarâhšoddâdempargojuávhu já vaanhimij kiävtun. Aarâhšoddâdem siskáldâs ovdedem lii vuáđupargo uássin porgum pargo. </p>
<p>Pedagogâlâš tooimâ iävtui oovdedmân lii tehálâš kiddiđ huámášume uccâjuávhui hammimmáhđulâšvuotân, tooimân, soojijd já riäidoid. Pargojuávhu porgâmtile ađai pargopirrâs oovdedmân lii tehálâš väldiđ vuotân pargojuávhu škovlimmáhđulâšvuođâid já pargoost vaijeem.44 Pargojuávkku taarbâš torjuu já stivrim sämikielân já kulttuurân kullee pedagogâlâš vuáválâšvuođâi tubdâmist, árvuštâlmist já oovdedmist. Jieijâs pargo ovdedem iššeed uáiniđ pargo uđđâ uáinimčievâst, luptiđ ton áárvustanneem, tubdâđ jieijâs mättim sehe oppâđ uđđâ pargovuovijd. Ovdedemen hástusin láá sämmilij palvâlusâi ovdedemhaavâ ääigi laaččum ovdedemviärmáduv paijeentoollâm, ovtâspargoiävtui turvim sehe pargojuávhu já vaanhimij uásálâšvuođâ nanodem ovdedempargoost. Aarâhšoddâdem stivriimist já joođeetmist västideijee peelijn lii meiddei kuávdášlâš rooli ovdedempargo ovdánmist. Sämmilij palvâlusâi ovdedempargoost lii luptânâm uáinusân resurssij vááijuvvuotâ, mii taha vädisin ovtâspargo porgâm já tooimâ ovdedem. Sämikuávlust lii tárbu ubâ kuávlu ohtsii säämi aarâhšoddâdemstivrejeijei. Aarâhšoddâdemstivrejeijee pargoid kulâččii peivitipšo, kielâpiervâlij, ovdâmáttááttâs já ovtâspargo ravviituvâigin sehe stivrim já tieđettem sämikielân, kulttuurân, šoddâdmân já maaŋgâkielâlâšvuotân kullee aašijn. <em type="bold">8.1. Aarâhšoddâdem pargojuávhu finnimvuotâ, škovlim já mättim </em>Säämi aarâhšoddâdem styeremus hástusin lii sämikielâlâš škuávlejum pargojuávhu finnimvuotâ <em type="bold">. </em>Sämmilijn vuolgâsoojijn vuávájum áámmátlâš já ollâtääsi škovlim kolgâččij pyehtiđ oppâđ sämikuávlust. Suomâst ij uárnejuu sämikielâlâš aarâhšoddâdemsyergi škovlim. Oulu ollâopâttuvâst, máttáátteijeeškovlimlájádâsâst lii tiätumeeri (2 saje) algâalgâlâš sämikielâlâš párnáikärdimáttáátteijeeocceid suomâkielâlâš škovliittâsân. </p>
<p>Aldemus säämi aarâhšoddâdemmáttááttâs fällee ollâškovlâ lii Tave-Taažâst. Suomâpele sämikielâlijn lii vuoigâdvuotâ ucâluđ Taažân luuhâđ párnáikärdimáttáátteijen45. Säämi máttááttâskuávdáást Anarist lii uárnejum sosiaal- já tiervâsvuođâsyergi vuáđututkosân jođetteijee aldatipšooškovlim ive 1997 rääjist. Škovlim lii helppim eenikielâlâs škuávlejum pargojuávhu finnim. Máttááttâsvuáváámân kuleh puohháid ohtsâžžân tuše 2 oppâoho sämikielâ máttááttâs já 2 (oo) maaŋgâkulttuurlâšvuotâ oopah. Rijjâ väljejum oppáid (10 oo) puáhtá siskáldittiđ sämikielâ já kulttuur oopâid. Sämikuávlust uárnejum škovliimáid kolgâččij siskáldittiđ čuuvtij eenâb sämikielâ já kulttuur oopâid. Aarâhšoddâdempargojuávhu pargoh láá pedagogâlávt, sosiaallávt já ohtsâškodálávt muttum vätteebin. Párnái kielâtááiđu sierâlágán tääsi já ohtâgâslâš táárbuh asâtteh pargeid jieijâs lasehástusijd. Aarâhšoddâdmist rävisulmui koskâsâš koskâvuođah já pargoost vaijeem spejâlisteh párnáid já tipšosaje tilán já pirrâdâhân. Lii tehálâš lemniđ pargojuávhu pargoost vajemân, pargostivriimân já škovliidâtmân. Lii pyeri, et šoddâdeijee suogârdâl jieijâs toimâmvuovijd já savâstâl jieškote-uvlágán tilálâšvuođâi tovâttem tobdoin já reagistemvuovijn. Aarâhšoddâdempargojuávkku taarbâš torjuu já mättim nanodem - pedagogâlâš vuáválâšvuođâi já vuovij árvuštâlmist já oovdedmist - oovtnálásittemproosees vaikuttâsâi já vuáháduvâi tubdâmist; maht toh stivrejeh jurdâččem já tooimâ46 (kolonialism) - párnái sämikielâ já kulttuur naanoodmist - sämikielâin já kulttuurijn - jieijâs säämi áámmátidentiteet naanoodmist - säämi kulttuur vuolgâsoojijn tábáhtuvvee aarâhšoddâdem uulmij, siskáldâs já tooimâi vuáváámist - kulttuuribárdâs merhâšuumeest kielâ já kulttuur siäilutteijen - maaŋgâkielâlâšvuođâšoddâdmist47.</p>
<p>Sämmilij palvâlusâi ovdedemhaavâ ääigi lii ittáám tárbu vuáváđ já orniđ škovlim kielâpiervâlpargojuávhoid já vaanhimáid sämikielâ já kulttuur iáláskitmist. <em type="bold">8.2. Aarâhšoddâdempalvâlusâi maa </em>ŋ <em type="bold">gâhámásâšvuotâ </em>Sämmilij peerâ- já pargoeellim oohtânheivitmân kolgâččij ovdediđ sämikielâlâš aarâhšoddâdempalvâlusâi maaŋgâhámásâšvuođâ orniimáin ávus kerho- já sierâdemtooimâ sehe uásiáigásijd aarâhšoddâdempalvâlusâid. </p>
<p>Maaŋgâhámásâžžântoohâm adeličij pyerebeht máhđulâšvuođâ sämmilij ärbivuáválijn já kuálusiäláttâsâin áigápuáđus finnejeijee perrui táárbui vuotânväldimân peivitipšoaaigij orniistâlmist já tipšohaamij olášutmist. </p>
<p><em type="bold">Lahtos 1. Aarâhšoddâdem stivrejeijee sopâmušah já laavah </em></p>
<p><em type="bold">Aalmugijkoskâsiih sopâmušah </em>Aarâhšoddâdem arvuvuáđu linjejeh maaŋgah aalmugijkoskâsiih sopâmušah. Suomâ lii ratifisistám maaŋgâid aalmugijkoskâsijd sopâmušâid, moiguin tot lii čonâsâm sämmilij kielâ já kulttuur siäilutmân já oovdedmân. Tágáreh láá el. Kuávlulâš kielâid tâi ucceeblohokielâid kyeskee Eurooplâš vuáđukirje (SopS 23/1998) já Aalmuglâš ucceeblovoi suojâlem kyeskee raamialmossopâmuš (SopS 2/1998), KP-sopâmuš (SopS 7/1976) já Párnáá vuoigâdvuođâi sopâmuš (SopS60/1991). Ive 2007 tuhhiittum OA algâaalmugijd kyeskee julgáštus čuujoot mooraallâš äššikirjen sunde meiddei algâaalmugij olmoošvuoigâdvuođâi ovdánmân puátteevuođâst. Párnáá vuoigâdvuođâi sopâmuš kenigit sopâmušriijkâid turviđ párnáid uási ohtsâškode vyeimivaarijn, vuoigâdvuođâ uásálistiđ jieijâs kyeskee miärádâstohâmân já ohtsâškodde-elimân sehe vuoigâdvuođâ suoijâlmân já huolâtmân. Peivitipšoost párnáá uásálâšvuođâst lii saahâ siärvusân kulâmist já toos vaikutmist. Sopâmušâst tiäduttuvvoo párnáá hiäđu uáinimčievâ puohâin párnáá kyeskee tooimâin. <em type="bold">Suomâ lahâasâttâs </em>Vuáđulaavâ vuáđuvuoigâdvuođânjuolgâdusâin aarâhšoddâdem olášutmist kuávdášlâš vuoigâdvuođah láá oovtviärdásâšvuotâ, olmoošáárvu luávkkááhánnáávuotâ, ohtâgâs rijjâvuođâ já vuoigâdvuođâi turvim, oskoldâhrijjâvuođâ, párnáá vuoigâdvuotâ uásálistiđ já vaikuttiđ jieijâs aargâ já ovdánemtääsi tááhust tehálâš aššijd sehe kielâlâš já kulttuurlâš vuoigâdvuođah. Suomâ vuáđulaavâ mield lii sämmilijn algâaalmugin vuoigâdvuotâ paijeentoollâđ já ovdediđ jieijâs kielâ já kulttuur (PL 17.3 §). Almolâš vääldi kenigâsvuottân lii vuáđulaavâ 22 §:n mield turviđ vuáđuvuoigâdvuođâi já olmoošvuoigâdvuođâi olášuttem. Sämmilij vuáđuvuoigâdvuođânjuolgâdus oovtâst 22 §:jn kenigit almolâš vääldi tuárjuđ säämi algâaalmug jieijâs kielâ já kulttuur ovdedem. Sämmilij kielâlâš vuoigâdvuođâin lii asâttum säämi kielâlaavâst (1086/03). Eres aarâhšoddâdmist almolâš linjiimeh já laavah, maid kalga väldiđ vuotân: oovtviärdásâšvuođâlaahâ, laahâ sosiaalhuolâttâs äššigâš sajattuvâst já vuoigâdvuođâin, laahâ sosiaalhuolâttâs áámmátlâš pargojuávhu tohálâšvuođâvátámâšâin já aarâhšoddâdemvuávám vuáđustâsah. <em type="bold">Laahâ párnái peivitipšoost </em>Párnái peivitipšoost adelum laahâ (875/1981) kenigit kieldâid huolâttiđ tast, et párnái peivitipšo puáhtá adelil párnáá eenikieláin ađai sämikieláin (11 §). Párnái peivitipšoost adelum asâttâs (239/1973) 1 a § (1336/1994) mield párnái peivitipšo šoddâdemulmijd kulá eres lasseen sämmilij jieijâs kielâ já kulttuur tuárjum ovtâspargoost áášánkullee kulttuur ovdâsteijeiguin. </p>
<p><em type="bold">Lahtos 2. OA PÁRNÁI VUOIGÂDVUO </em>Đ <em type="bold">ÂI SOPÂMUŠ LYHYESTI 1. </em>Juáháš vuálá 18-ihásâš lii páárnáš. <em type="bold">2. </em>Párnáá vuoigâdvuođah kuleh jyehi páárnážân. Oovtâgin párnáá ij uážu olgoštiđ suu tâi suu vaanhimij jiešvuođâi, uáivilij tâi algâpuáttim keežild. <em type="bold">3. </em>Párnáid kyeskee miärádâsâi tovâdijn kalga ain vuosmužžân väldiđ vuotân párnáá hiäđu. <em type="bold">4. </em>Staatâ kalga olášutteđ párnáá vuoigâdvuođâi sopâmuš meridem vuoigâdvuođâid. <em type="bold">5. </em>Staatâ kalga kunnijâttiđ vaanhimij tâi párnáá eres huolâtteijei ovdâsvástádâs, vuoigâdvuođâid já kenigâsvuođâid párnáá šoddâdmist. <em type="bold">6. </em>Párnáást lii vuoigâdvuotâ elimân. Staatâ kalga tähidiđ nuuvt šiev iävtuid ko máhđulâš párnáá rippâsmân já ovdánmân jieijâs tahtáin. <em type="bold">7 </em>. Párnáá kalga registeristiđ tállán šoddâm maŋa. Šoddâm párnáást lii vuoigâdvuotâ noomân já aalmugjeessânvuotân. Párnáást lii vuoigâdvuotâ tubdâđ vanhimijdis já leđe vuosâsajasávt sunnuu tipšoost. <em type="bold">8 </em>. Párnáást lii vuoigâdvuotâ siäiluttiđ persovnvuođâs, aalmugjeessânvuođâs, noomâs já hyelkkikoskâvuođâs. <em type="bold">9. </em>Párnáást lii vuolgâsajasávt vuoigâdvuotâ eelliđ vanhimijdiskuin, jis sust lii pyeri já torvolâš leđe sunnuin. Vanhimijdis lunne iärust ässee párnáást lii vuoigâdvuotâ kuáhtáđ já toollâđ merikoskâsávt ohtâvuođâ kuohtuid vaanhimáid. Kuáhtám puáhtá estiđ, jis tot lii párnáá hiäđu vuástásâš. <em type="bold">10. </em>Jis páárnáš já suu vanhimeh šaddeh sierâ enâmáid, lii staatâ kenigâsvuotâ kieđâvuššâđ ucâmuš mietimielâlávt já ájáttâlhánnáá perruu uđđâsistoovtâstmân. <em type="bold">11. </em>Staatâ kalga estiđ párnái lavâttis jođettem enâmist nuubán. <em type="bold">12. </em>Párnáást lii vuoigâdvuotâ pyehtiđ uáivilijdis rijjâ puohâin jieijâs kyeskee aašijn. Párnáá uáivil kalga väldiđ vuotân avvees já ovdánemtääsis mield. <em type="bold">13. </em>Párnáást lii uáivilijdis olgospyehtimân vuoigâdvuotâ uuccâđ, vuástáväldiđ já levâttiđ tiäđu já jurduid rijjâ, jis tot ij luávkkáá iärásij vuoigâdvuođâid. <em type="bold">14. </em>Párnáást lii vuoigâdvuotâ jurduu-, uámitobdo- já oskolduvrijjâvuotân. <em type="bold">15. </em>Párnáást lii vuoigâdvuotâ servâđ servijd já toimâđ tain. <em type="bold">16. </em>Párnáást lii vuoigâdvuotâ priivaatvuotân, päikkiráávhun já reivâsyelimâsvuotân. <em type="bold">17. </em>Párnáást lii vuoigâdvuotâ finniđ tieđettemniävui pehti taggaar tiäđu, mii lii tehálâš suu ovdánem já pyereestvaijeem tááhust. Párnáá kalga suojâliđ suu pyereestvaijeem tááhust vaahâglâš tiäđust já amnâstuvâst. <em type="bold">18. </em>Vanhimijn lii vuosâsajasâš já ohtsâš ovdâsvástádâs párnáá šoddâdmist. Sist lii vuoigâdvuotâ finniđ torjuu pargosis. Vaanhimeh kalgeh toimâđ párnáá hiäđu miäldásávt. Staatâ kalga turviđ peivitipšom- já párnáisuojâlempalvâlusâid. <em type="bold">19. </em>Párnáá kalga suojâliđ jyehimuđusii viehâvääldist, peerustmettum kohtâlmist já ávhástâlmist. <em type="bold">20. </em>Párnáást, kote ij pyevti aassâđ perruinis oovtâst, lii vuoigâdvuotâ finniđ sierânâs suojâlem já torjuu. Talle kalga kiddiđ huámášume párnáá šoddâdem jotkuuvâšvuotân sehe párnáá etnisâš, oskoldâhlâš já kielâlâš tuáváážân. <em type="bold">21. </em>Párnáá puáhtá adoptisistiđ, jis tot lii suu tááhust pyeremus molsâiähtu. <em type="bold">22. </em>Patâreijeepárnáást lii vuoigâdvuotâ finniđ sierânâs huolâttâs, mon sun taarbâš. <em type="bold">23. </em>Vádulâš páárnáš kalga finniđ nuuvt šiev tipšo já iše ko máhđulâš, mii oovded suu jiešluáttámuš já uásálistemvuođâ. <em type="bold">24. </em>Párnáást lii vuoigâdvuotâ eelliđ nuuvt tiervâsin ko máhđulâš já finniđ tiervâsvuođâ- já pyecceetipšo, maid taarbâš. Ennijd kalga tähidiđ ášálii tiervâsvuođâtipšo. <em type="bold">25. </em>Šoddâmpääihis ulguubel sajaldittum párnáást lii vuoigâdvuotâ sunjin adelum tipšo já suu soijimsaje vuáđusij koskâttuvâi tábáhtuvvee täärhistmân. <em type="bold">26. </em>Párnáást lii vuoigâdvuotâ sosiaaltoorvon. <em type="bold">27. </em>Párnáást lii vuoigâdvuotâ suu ovdánem tááhust kelijdeijee eellimtáásán. <em type="bold">28. </em>Párnáást lii vuoigâdvuotâ finniđ nuuvtá vuáđumáttááttâs. Staatâ kalga ovdediđ nube tääsi škovlim já oppâstivrim sehe estiđ škovlâjotteem koskâldittem. Stiivrâtoollâm škoovlâst kalga kunnijâttiđ párnáá olmoošáárvu. <em type="bold">29. </em>Škovlim kalga ovdediđ párnáá persovnlijd tááiđuid, olmoošvuoigâdvuođâid sehe párnáá jieijâs kielâ já kulttuur kunnijâttem, ovdâsvástádâslâš aalmugjeessânvuođâ, unnuuvâšvuođâ, suhâpeelij täsiáárvu sehe pirrâs suojâlem. <em type="bold">30. </em>Ucceeblohojuávkun tâi algâaalmugân kullee párnáást lii vuoigâdvuotâ jieijâs kulttuurân, oskoldâhân já kielân. <em type="bold">31. </em>Párnáást lii vuoigâdvuotâ vuoiŋâtmân, sierâdmâm já rijjâááigán sehe taaidâ- já kulttuurelimân. <em type="bold">32. </em>Párnáá ij uážu porgâttiđ taggaar pargoin, mii häittid suu oopâid tâi vahâgid suu tiervâsvuođâ tâi ovdánem. <em type="bold">33. </em>Párnáá kalga suojâliđ narkotiikâin já lavâttis narkotiikkaavpâšmist. <em type="bold">34. </em>Párnáá kalga suojâliđ jyehimuđusii seksuaallâš ávhástâlmist. <em type="bold">35. </em>Staatah kalgeh estiđ páárnáškäävpi. <em type="bold">36. </em>Párnáá kalga suojâliđ jyehimuđusii suu pyereestvaijeem äštee ávhástâlmist. <em type="bold">37. </em>Párnáá ij uážu pijnediđ. Párnáá ij uážu ráŋgáštiđ julmes tâi hálbášeijee vuovvijn. Párnáá faŋgim kalga leđe majemuusajasâš vyehi já talle-uv kalga väldiđ vuotân suu ave miäldásijd táárbuid. <em type="bold">38. </em>Vuálá 18-ihásii ij uážu uálguttiđ suátiviehân ige sun uážu uásálistiđ suátán. Párnáid kalga suojâliđ viärjulâš stuuimijn. <em type="bold">39. </em>Puástudkevttim uhrân šoddâm párnáá kalga išediđ puárániđ já suu ohtsâškoodán vuáhádem kalga ovdediđ. <em type="bold">40. </em>Laavâ rikkom párnáá kalga suojâliđ já suu vuoigâdvuođâid kalga kunnijâttiđ. Vuoigâdvuođâääšist kalga sierâ väldiđ vuotân párnáá ahe- já ovdánemtääsi. <em type="bold">41. </em>Jis staatâ aalmuglâš lahâasâttâs torvee párnáid pyereeb vuoigâdvuođâid ko taat sopâmuš, te tom kalga nuávdittiđ. <em type="bold">42. </em>Staatâ kalga huolâttiđ, et puoh aalmugjesâneh tietih párnáá vuoigâdvuođâin. <em type="bold">43. </em>Taan sopâmuš nuávdittem kocá OA párnáá vuoigâdvuođâi komitea. <em type="bold">44 - 54 </em>. Tah artiklah láá miärádâsah sopâmušân servâmist, nubástutmist, tast raportistmist já sopâmuš eres vyeimistoromist. </p>
<p><em type="bold">Lahtos 3. </em><em type="bold">SÄMIKIELÂLÂŠ AARÂHŠODDÂDEMOHTÂDUVAH SUOMÂST </em><em type="bold">SÄMIKUÁVLU: Iänuduv kieldâ : </em>Tavesämikielâlâš juávkkupeerâpeivikiäčču Miessi, Hetta. Kyevtikielâlâš juávkkupeerâpeivikiäčču Touhula, Kärisavvoon. <em type="bold">Aanaar kieldâ : </em>Tavesämikielâlâš juávkkupeerâpeivikiäčču Urbi, Aanaar. Tavesämikielâlâš juávkkupeerâpeivikiäčču Násti, Avveel. Aanaarsämikielâlâš kielâpiervâl, Aanaar. Nuorttâsämikielâlâš kielâpiervâl, Avveel. <em type="bold">Suá </em>đ <em type="bold">igil kieldâ </em>: Tavesämikielâlâš kielâpiervâl, Vuáčču. <em type="bold">Ucjuv kieldâ : </em>Ucjuv peivikiäčču, sämikielâlâš uásádâh Duottaraski, Ucjuuhâ. Kärigâsnjaargâ sämikielâlâš peivikiäčču Gollerássi, Kärigâsnjargâ. <em type="bold">ERES SUOMÂ: Ruávunjaargâ kaavpug: </em>Etelärinne peivikiäčču, sämikielâlâš peivikiäčču, Beaivelottážat, Etelärinne. <em type="bold">Oulu kaavpug: </em>Mäntylä-Snellmann peivikiäčču, sämikielâlâš kerho, Mäntylä. </p>
</body></document>
