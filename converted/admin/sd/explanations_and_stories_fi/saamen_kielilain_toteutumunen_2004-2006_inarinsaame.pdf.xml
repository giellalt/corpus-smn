<document xml:lang="smn" id="no_id"><header><title/><genre code="admin"/><author><unknown/></author><wordcount>7572</wordcount><conversion_status type="standard"/><availability><free/></availability><multilingual/><origFileName>http://www.samediggi.fi/index.php?option=com_docman&amp;task=doc_download&amp;gid=320&amp;Itemid=10</origFileName><metadata><uncomplete/></metadata><version>XSLtemplate $Revision: 134043 $; file-specific xsl  Revision; common.xsl  $Revision$; </version></header>
<body>
<p>SÄÄMI KIELÂLAAVÂ</p>
<p xml:lang="hbs">OLÁŠUME IIVIJN 2004 – 2006</p>
<p>Muštâlus säämi kielâlaavâ olášuumeest</p>
<p>Säämi kielârääđi/sämikielâ toimâttâh</p>
<p>Klemetti Näkkäläjärvi 1 Jođettâs 1 Jođettâs</p>
<p>Ive 2004 vuáimán šoddâm säämi kielâlaahâ kenigit sämitige adeliđ vaaljâpojijmield muštâlus säämi kielâlaavâ toimâmvuođâst, mut ij tärhibeht miäruštâl ton vijđesvuođâ. Taan čielgiittâs uáivilin lii adeliđ tiäđu säämi kielâlaavâ olášuumeest já toimâmvuođâst já siämmást tot tuáimá ovdeláá mai-nâšum sämitige muštâlussân.</p>
<p>Sämitigge lii finnim riehtiministeriöst ruttâdem kielâlahâčielgiittâs tohâmân. Sämitigge lii asâttâm iivij 2004 – 2007 toimâohjelm mittomeerrin el. säämi kielâlaavâ olášume čuávvum já ovdedem; sämikielâ tutkâmuštooimâ ovdedem; sämikielâ olestilálâšvuođâ kyeskee tiäđu lasettem já sämmilij kielâlâš vuoigâdvuođâi čuávvum sehe olesváldálâš vuáđututkâmuš rähtim sämikielâi tááláá tiileest.</p>
<p>Sämitige iivij 2006 – 2007 ekonomiavuávám mield sämmilij kielâtiileest já sämikielâi tiileest ij lah maggaargin ääigitásásâš tiätu. Tanen sämitigge lii asâttâm ohtân kuávdášlâš ulmen olesváldálâš vuáđututkâmuš rähtim sämikielâi tááláá tiileest. Sämitige miäruštâllâm mield tággáár vuáđučiel-giittâs rähtim pištá ucemustáá kyehti ive já tom puávtáččij ruttâdiđ vittádum staatâtorjuin.</p>
<p>Sämitigge lâi pálkkááttâm vuávájeijee ááigán 1.6.2005 – 28.2.2006 rähtiđ ovdâvuávám já ruttâdem-ucâmuš säämi kielâlaavâ olášume čuávumist. Vuávájeijee pargo stivrij säämi kielârääđi. Pargo puá-tusin lâi 174-sijđosâš raapoort: Suomâst sarnum sämikielâi tááláš tile: ovdâčielgiittâs tutkâmuštoi-mân. Raportist rahtui vuáđukarttim säämi kielâlaavâ kyeskee virgeomâháin sehe ráhtojii vuáđustei-jee koččâmâšluámáttuvah, tutkâmušvyevih já mittomereh. Vuávám lii kevttum ävkkin taan čielgiit-tâs vuáđđun. Jieš kielâlahâčielgiittâs tohâmân pálkkááttui proojeektpargee ááigán 26.3. – 9.11.2007.</p>
<p>Pargo lii stivrim säämi kielârääđi. Taan čielgiittâs/muštâlus lii čáállám FL Klemetti Näkkäläjärvi eereeb lovo 11, mon lii čáállám VTT, dooseent Kaisa Korpijaakko-Labba. 1.1</p>
<p>Čuásáttâhjuávkku já tutkâmamnâstâh</p>
<p>Čielgiittâs čuásáttâhjuávkkun väljejuvvojii 1) sämikuávlu kieldah; 2) sämikuávlu kieldâi pargeeh, 3) sämikuávlust tuáimee staatâ ohtâduvah já finnodâhlájádâsah, 4) sämikuávlu staatâ ohtâduvâi pargeeh; 5) sämikuávlu ulguupiälááh staatâ virgeomâhááh, kiäi toimâkuávlun sämikuávlu kulá; 6) sämiorganisaatioh; 7) sämiorganisaatioi pargeeh sehe 8) sämiseervih.</p>
<p>Tutkâmamnâstâh lii nuurrum koččâmâšluámáttuvâi (kvantitatiivlâš vyevih) vievâst. Koččâmâšluá-máttuvah láá čiččâm, jieškote-uv čuásáttâhjuávkun. Virgeomâhâškoččâmâšluámáttuvah tuálih siste puohháid ohtsijd koččâmâšâid moh kyeskih eres lasseen sämikielâ tááiđu já kielâkevttim sehe sä-mikielâ tááiđu iävtuid pargoin. Koččâmâšluámáttuvah láá rahtum suomâkielân já toh jurgâluvvojii puohháid sämikieláid (tavesämikielâlâš luámáttuvah jurgâluvvojii raapoort tahhee já sämikielâ toimâttuv tooimâst, nuorttâsämi- já aanaarsämikielâlâš jurgâlusah skáppojuvvojii uástupalvâlussân).</p>
<p>Koččâmâšluámáttuvah láá vuolgâttum 20.4. – 30.4.2007 koskâsâš ääigi poostâst. Vuosmuin vuol-gâttâsâin toimâttuvvojii suomâkielâlâš luámáttuvah já tast puáttein vuolgâttâsâin sämikielâlâš luámáttuvah. Lasseen porgemáánust 2007 vuolgâttuvvojii šleđgâpostáin muštottâsah čielgiittâsâst toid peelijd kiäh lijjii kuáđđám västidhánnáá koččâmâšluámáttuvváid já kiäi šleđgâpostâčujottâs lâi tiäđust. Lahtosist 8 láá sierrejum häämist toh peleh, kiäid koččâmâšluámáttuvah láá toimâttum já kiäh láá västidâm koijâdâlmân. Vástadâsah pivdojii toimâttiđ sämitiigán 30.5.2007 räi ađai västi-demäigi adelui suullân mánuppaje. Majemuuh vástádâsah pottii tooimâ proojeektpargei 29.9.2007 já esken tast maŋa puovtij toohâđ vastadâsâi lopâlâš tiätturvyeijim já -analyysâid. Puoh ton räi puáttám vástádâsah meriduvvojii väldiđ fáárun čielgiittâsân, amas teháliih tiäđuh pääcciđ čielgiittâs ulguubel. Nuuvtpa ohtâgin meriääigi maŋa puáttám vástádâs ij lah pááccám huámmášhánnáá.</p>
<p>Eromâšávt kieldáid västidemäigi eidu ovdláhháá kesiluámuid lâi uáli hástulâš já toledum koččâmâštutkâmuš kuhheeb vástádâsaigijn ličij kenski pyevtittâm pyereeb västidemprooseent.</p>
<p>Sämikuávlu virgeomâháid kyeskee koččâmâšluámáttuvah vuolgâttuvvojii čuákist sämikuávlust kieldâi já staatâ pargojuávkku/haldâšemaašijn västideijeid. Vuolgâttum koččâmâšluámáttuvâi mereh čielgejuvvojii suáittimáin kieldáid/kieldâovtâstuumijd/staatâ ohtâduvváid tâi čielgejuvvojii sii päik-kisiijđoin. Visásmitmân vuolgâttuvvojii mottoomverd paijeelmiärásiih koččâmâšluámáttuvah. Sä-mikuávlu kieldah já staatâ ohtâduvah1 pivdojii nomâttiđ ovdâsvástádâsulmuid, kiäh västidiččii koččâmâšluámáttuvâi jyehimist pargosiärvusijn, amnâstuu nurâmist čuákán já maaccâtmist sämi-tiigán. Ohtâvuođâulmuuh toimâttii luámáttuvâid pargo-ohtâduvváid, moi hovdâ västidij ohtâduvâs pargei vástádâsâi nurâmist já tooimâtmist ovdâskulij ubâ virgeomâhâšpele nomâttum ohtâvuo-đâulmui jieijâs vástádâs lasseen.</p>
<p>Hoovdah pivdojii koččâmâšluámáttuvâi miäldusist kunnijâttiđ pargeidis vástádâsâi luáttámušlâš-vuođâ. Vástádâs luáttámušlâšvuođâ tááhust tággáár vástádâsâi nuurrâmvyehi ij lah čuolmâttem, mut tuotâvuođâst vástádâsâi nurâmân já tooimâtmân iä lah eres molsâiävtuh, ko mudoi kieldâi pargeid 1 Sämikuávlun kulá Suáđigil kieldâst tuše Säämi palgâs kuávlu, mut koččâmâšluámáttuvah vuolgâttuvvojii ubâ Suáđigil kieldân já kieldâst tuáimee staatâ ohtâduvvád, ko ij pyevti sierriistâllâđ ohtâduvâid, moh pyevtitteh sierânâs palvâlusâid tuše Säämi palgâs kuávlun. kolgâččij vuolgâttiđ koččâmâšluámáttuvâid persovnlávt poostâst sii pááikán. Tággáár lattim ličij viehâ vissásávt lasettâm táápu já ličij lamaš váádduh orniđ. Motomeh pargeeh toimâttii vástádâsâi-dis njuolgist proojeektpargei jieijâs vuolgâttâssân.</p>
<p>Jyehi koččâmâšluámáttuv algâttemsiijđost muštâlui čielgiittâs uáivilist, merhâšuumeest já tahhest.</p>
<p>Puohháid västideijeid adelui vala máhđulâšvuotâ väldiđ ohtâvuođâ proojeektpargei. Ko čielgiittâs tahhen lii Sämitigge, tot puávtáččij juo alnestis tovâttiđ sämitige ohtsâškodálâš sajattuv vuáđuld uásán kieldâi já staatâ pargeid, kiäin ij lah virgekenigâsvuotâ västidiđ koččâmâššáid, munnáás ovdâjurdâččemvyevi koččâmâšluámáttâhân já epivisesvuođâ čielgiittâs objektiivlâšvuođâst. Jieš koččâmâššáid, säämi kielâlaahân tâi ton toimâmvuotân lohtâseijee kriittisâš uáivilijd lii puáhtám karveđ meiddei tanen, et västidum luámáttuvâid nuurâi pargo-ohtâduv hovdâ.</p>
<p>Hovdáid čujottum luámáttuvâin láá koijâdum sii ohtâvuođâtiäđuh máhđulij jotkâkoččâmâšâi várás.</p>
<p>Sij västideh koijâdâlmân meiddei ubâ toimâsyergi peeleest virgekenigâsvuođâlâžžân. Sämikuávlu kieldah já kuávlust tuáimee staatâ ohtâduvah láá pargeidis peeleest uceh. Tiäddučuágástâhhân lâi čielgiđ toimâsuorgij mield säämi kielâlaahân lohtâseijee tahheid, ige tarkkuustâllâđ ubâ kieldâ tâi toimâohtâduv oleslâšvuottân. Návt finnee čielgâs maht säämi kielâlaahâ tuáimá tiätu toimâsyergist tâi ohtâduvâst. Čielgiittâsâst halijduvvoo čielgiđ ráhtusij toimâmvuođâ säämi kielâlaavâ háárán, já uáiniđ ulmui vuáttámušâi, uáinui, uáivilij já jurdâččemvuovij čäittimin pargosiärvus västideijeid.</p>
<p>Koččâmâšluámáttuvâin ij lah iävtutátulávt koijâdum västideijee ave tâi suhâpele. Ahe- já suhâpe-litiäđuh láá kuođđum meddâl, ko tiäđunuurrâmintres kuoskâi pargei paarhon lohtâseijee tiäđui já tááiđui čielgim, ij ovtâskâsulmui tâi persovnij uáinuid. Sämikuávlu pargosiärvusij toimâsyergih pyehtih leđe stuáruduvâidis peeleest motomijn ulmuin luvvijd ulmuid, já jis tarkkuustâlmân liččii valdum toimâsyergi lasseen västideijee ahe já suhâpeeli, ličij vástádâs puáhtám identifistiđ čielgâ-sávt motomáid ulmuid já västideijee persovnvuotâ ličij čielgâm. Koččâmâšluámáttuvâi miäldus-čálusijn tähidui vástádâsâi luáttámušlâšvuotâ já suhâpeli- já ahetiäđui čielgim ličij áštám taam luát-támušlâšvuođâ.</p>
<p>Koččâmâšluámáttâh 1 (lahtos 1) lii rahtum sämikuávlu kieldâi virgeomâháid, kiäh láá hovdâsajattu-vâst (ovdâm. toimâsyergihovdáid). Hovdâ-vástádâsâi iähtun lâi västidem jieijâs noomáin, ko koččâ-mâšluámáttuvâi koččâmâšah kieđâvuššii sii virgekenigâsvuođáid kullee aašijd. Koččâmâšluámát-tuvah vuolgâttuvvojii ohtsis 84 suomâkielâlâš pittád já lasseen jyehi kieldân toimâttuvvojii sämikie-lâlâš koččâmâšluámáttuvâi jurgâlusah suullân 10 - 20 pittád/kieldâ. Koččâmâšluámáttâh 2 (lahtos 2) lii rahtum kieldâi pargei västidemnáál já toos pivdojuvvojii vástádâsah nomâttemmin. Kieldâi pargei luámáttuvah vuolgâttuvvojii ohtsis 1530 pittád sehe lasseen sämikielâlâš jurgâlusah suullân 100 – 150 pittád.</p>
<p>Sämikuávlu staatâ virgeomâháid toimâttuvvojii 80 koččâmâšluámáttâhhâd 3 (lahtos 3) já sämi-kielâlâš jurgâlusah suullân 30 pittád. Luámáttâh västid koččâmâšâidis peeleest koččâmâšluámáttuv 1 já lii čujottum siämmáálágánin hovdâtääsi virgealmaid. Meiddei sii pivdojii västidiđ jieijâs noomáin. Staatâ já staatâ sierânâsohtâduvâi pargei koččâmâšluámáttâh 6 (lahtos 6) vuolgâttuvvojii 636 pittád já sämikielâlâš luámáttuvah suullân 100 pittád. Luámáttâh västid koččâmâšâidis peeleest kieldâi pargei koččâmâšluámáttuv (lahtos 2) já vástádâsah pivdojii nomâttemmin.</p>
<p>Sämikuávlu ulguupiäláid staatâ ohtâduvváid, finnodâhlájádâssáid, sierânâsohtâduvváid, palgâsij ovtâstusân já ministeriöid toimâttui koččâmâšluámáttâh 3, mut ij pargei koččâmâšluámáttâh 6, ko sii toimii sämikuávlu ulguubeln. Sämikuávlu palgâsáid toimâttui västidemnáál koččâmâšluámáttâh 3, mut ij luámáttâh 6, ko palgâsijn iä lah eidusâš pargeeh. Tah koččâmâšluámáttuvah vuolgât-tuvvojii ohtsis 72 sehe motomeh sämikielâlâš jurgâlusah palgâsáid. Koččâmâšluámáttuvâi sajan ličij puáhtám pivdeđ ovdâmerkkân ministeriöin tuše ciälkkámuš säämi kielâlaavâ olášuumeest, mut viggâmužžân lii lamaš kavnâđ ohtsijd tarkkuustâllâmmittárijd koččâmâšluámáttuvâi vievâst, moi-guin säämi kielâlaavâ olášume puáhtá mittediđ já čuávvuđ, já ciälkkámušâin tágárijd mittárijd lii máhđuttem kavnâđ. 2</p>
<p>Puohháid sämiservijd (22 pittád) vuolgâttui jieijâs koččâmâšluámáttâh 4 (lahtos 4) suomâkielân já seervi virgálâš sämikielân. Seervijn koijâduvvojii vuáttámušah säämi kielâlaavâ olášuumeest já sämikielâlâš palvâlusâi toimâmvuođâst. Sämiorganisaatioid já säämi ovdâsteijee orgaanáid lii vuol-gâttum koččâmâšluámáttâh 5 (lahtos 5) oovce pittád já sämikielâlâš luámáttuvah 10 pittád. Luámát-tuvah sulâstittii koččâmâšâidis peeleest kieldâi já staatâ ovdâsvástádâsulmui koččâmâšâid (luámát-tuvah 1 já 3), mut lasseen lii koijâdum sämikielâlâš palvâlusâi olášuumeest, já luámáttuvâst láá oht-siih koččâmâšah sämiseervij koččâmâšluámáttuvâiguin (luámáttâh 4). Sämiorganisaatioi pargei luá-máttâh 7 (lahtos 7) toimâttuvvojii 92 pittád já sämikielâlâš luámáttuvah 70 pittád. Koččâmâšah väs-tidii iänááš oosijn staatâ já kieldâi pargei koččâmâšluámáttuvâi koččâmâšâid (luámáttuvah 2 já 6).</p>
<p>Ohtsis koččâmâšluámáttuvah láá vuolgâttum neelji kieldân, käävci kieldâovtâstumán, 55 sämikuáv- 2 Sisašijministeriö, olgoašijministeriö, Itella, kävppi- já ráhtulâšvuođâministeriö já staatârääđi kanslia iä västidâm koijâdâlmân, pic toimâttii ciälkkámuš. lu staatâ piälán, 70 sämikuávlu ulguupiäláá staatâ virgeomâhâžân, 22 sämiservijd já 10 sämivirge-omâhâšpiälán. Ohtsis koččâmâšluámáttuvah vuolgâttuvvojii 169 jieškote-uv piälán. Ohtsis puohah koččâmâšluámáttuvah láá vuolgâttum 2525 pittád + sämikielâlâš jurgâlusah suullân 200 pittád.</p>
<p>Olesvästidemprooseent lii uáli váádduh árvuštâllâđ, ko puoh sämikuávlu kieldâi já staatâ ohtâduvâi hoovdah iä almottâm pargojuávhus mere nuuvtko pivdui. Meiddei njuolgist vuolgâttum koččâmâš-luámáttuvâi viärdádâllâm macâttum koččâmâšluámáttuvâi miärán ij pyevti toollâđ lyetittitten, ko luámáttuvah láá vuolgâttum paijeelmiärásâžžân. Uási vuástáväldeepeelijn láá tagareh, kiäi virgeke-nigâsvuođáid el. haldâšemlattimlaavâ vuáđuld koijâdâlmân västidem kulá, já meid peleh, kiäid ij pyevti kenigittiđ västidiđ (el. sämiseervih). Koččâmâšluámáttuvah toimâttuvvojii 169 jieškote-uv piälán, já toid finnejuvvojii 109 vástádâssâd jo-uv koččâmâšluámáttuvâin, ciälkkámušâin tâi almootmáin et säämi kielâlaahâ ij kuoskâ sii. Västidemprosenttân šoodâi taan vuáđuld 65 %.</p>
<p>Čiččâm peellid almottii, et säämi kielâlaahâ ij kuoskâ sii. Lasseen ohtâ peeli almottij, et säämi kie-lâlaahâ ij kuoskâ tom, mut tast peerusthánnáá tot almottij, et nuávdit säämi kielâlaavâ.3 Tarkkuus-tâlmáin virgeomâhâšpeelij vástidemprooseent, ađai váldojeh meddâl sämiseervih já palgâseh, šadda västidemprosenttân 75 % (134 vuolgâttum peellid já 100 vástádâssâd). Sämiseervij uásild västidem-prooseent lii 36 % (8 vástádâs). Palgâsijn tuše ohtâ västidij koijâdâlmân já palgâsij ovtâstume västidij oovtâ luámáttâhân. Oleslávt puáhtá árvuštâllâđ, et västidemprooseent puáhtá toollâđ lyetittitten já kelijdeijen ko tarkkuustâlloo jieškote-uv peelijn puáttám vástádâsâid toi peelij iähtun, kiäid koččâmâšluámáttuvah láá vuolgâttum. Tavlustâhân 1 láá čuákkejum sämikuávlu kieldâin já staatâ ohtâduvâin finnejum vástádâsâi mereh já sunde čäittee västidemprosenteh toi oosijn, ko taid lii puáhtám rekinistiđ. Almoslávt árvuštâlloo, et koijâdâllâmtutkâmuš addel lyetittittee puáttus, ko stuorrâ váldusist, tegu taam-uv koijâdâllâmtutkâmušâst, västidemprooseent lii paijeel 30 %.</p>
<p>Puáhtá ettâđ, et puoh kuávdášlâš peleh láá västidâm koijâdâlmân (kj. lahtos 8). Stuárráámus váá-juvvuotâ já merhâšitteemus lii tot, et Suáđigil kieldâ lii áinoo kieldâ, mast ij lah macâttum ohtâgin koččâmâšluámáttâh 1. Suáđigil uážžu enâmustáá sämikuávlu kieldâin kyevtikielâlâšvuođâtorjuu kieldâ ässeelohomere vuáđuld, já koijâdâlmân västidhánnáá kyeđđim loptee táin oosijn koččâmâ-šâid. Tooimâ proojeektpargee lii vala sierâ váldám ohtâvuođâ kieldâ ovdâsvástádâsulmui já adelâm laseääigi vástádâssáid, mut koččâmâšluámáttuvah iä macâttum lase ohtâvuođâväldim maŋa. Nubbe 3 Tah lijjii Seenaat-kidânjâsah, staatâášáskutteevirgádâh, aalmugregisterkuávdáš, áimutiettuu lájádâs, TEO, Itella já paateent- já registerhaldâttâs. Sämikuávlu máttááttâskuávdáá vástádâs mield säämi kielâlaahâ ij kuoskâ tom, mut tast peerusthánnáá SAKK västidij, et nuávdit säämi kielâlaavâ. váájuvvuotâ lii nuorttâlâšrääđi já nuorttâsämmilij sijdâčuákkim vástádâsâi váilum.4 4 Nuorttâlâšrääđi pargee mield vástádâsah lijjii postâdum sämitiigán, mut vástádâsah iä lamaš puáttám sämitiigán. Porgemáánust 2007 pivdui nuorttâlâšrääđi västidiđ koijâdâlmân vala nube keerdi. Tobbeen ij lah kuittâg puáttám vástádâs 29.9. räi.</p>
<p>Tavlustâh 1 Sämikuávlu kieldâi já staatâ ohtâduvâi vástádâsah já västidemprosenteh5</p>
<p xml:lang="est">Peeli</p>
<p>Pargei meeri ive 2006 loopâst</p>
<p>Macâttum luámáttuvah (luámáttuvah 1, 2, 3 já 6)</p>
<p>Vástádâs- prooseent</p>
<p>Iänuduv kieldâ 153 60 39 %</p>
<p>Muonio-Iänuduv aalmugtiervâsvuođâpargo kieldâovtâstume 64,2 35 55 %</p>
<p>Aanaar kieldâ 426,38 184 43 %</p>
<p>Suáđigil kieldâ 513 fastâ + 166 meriáigásâš pargeeh 260 51 % ; + meriáigásâš 38 %</p>
<p>Ucjuv kieldâ suullân 130 59 45 %</p>
<p>Tave-Laapi kuávluohtsâšpargo kieldâovtâstume 10 5 50 %</p>
<p>Meccihaldâttâs, Laapi luándupalvâlusah 122 12 9,8 %</p>
<p>Paje-Laapi luándukuávdáš 7 5 71 %</p>
<p>Njuárgám räjikocceemsajattâh 8 6 75 %</p>
<p>Räjijáágárkomppania 16 10 63 %</p>
<p>Njiävđám räjikocceemsajattâh 8 5 63 %</p>
<p>Räji-Joovsep räjikocceemsajattâh 56 2 4 %</p>
<p>Virdáánjaargâ räjikocceemsajattâh 24 10 42 %</p>
<p>Meccihaldâttâs / meccitoimâ Nuorttâ-Lappi 100 2 2 %</p>
<p>Aanaar vuoigâdvuođâiše ? 1 -</p>
<p>Laapi ortodoksâlâš servikodde ? 2 -</p>
<p>Ucjuv vuoigâdvuođâiše ? 1 -</p>
<p>Suáđigil kihlekodevirgádâh 25 15 60 %</p>
<p>Aanaar-Ucjuv kihlekodde 27 13 48 %</p>
<p xml:lang="fra">Aanaar servikodde 20 7 35 %</p>
<p>Ucjuv servikodde ? 2 -</p>
<p>Kietâruottâs kihlekodde 15 13 87 %</p>
<p>Laapi etikuávdáš 34 24 71 %</p>
<p>Kittâl vuoigâdvuođâišetoimâttâh, Iänuduv uálgitoimâttâh 2 3 150 %</p>
<p xml:lang="kal">AIL Aanaar 8 9 125 %</p>
<p>Tave-Laapi pargovyeimitoimâttâh, Suáđigil toimâpäikki 20 2 10 %</p>
<p>Tuodâr-Laapi luándukuávdáš 4 5 125 %</p>
<p xml:lang="sme">AIL Muonio 2 3 150 %</p>
<p>AIL Iänuduv uálgivuástáväldim 2 2 100 %</p>
<p>Laapi eennâmmittedemlájádâs 110 2 2 %</p>
<p>Suáđigil servikodde 2 -</p>
<p>Tave-Laapi viärutoimâttâh (Muonio, Suáđigil já Avveel toimâpääihih) 19 14 74 %</p>
<p>Tuodâr-Laapi pargovyeimitoimâttâh, Iänuduv toimâpäikki 4 -</p>
<p>Suáđigil AIL 8 7 88 %</p>
<p>Tave-Laapi pargovyeimitoimâttâh Ucjuuhâ 17 12 71 %</p>
<p>Meccihaldâttâs, Kilbisjäävri luándutáálu 2 -</p>
<p>Taavaapiälááš tullipirrâdâh 1 -</p>
<p>Ucjuv tulli ? 6 -</p>
<p>Laapi maistraat, Kittâl ohtâdâh 5 5 100 %</p>
<p>Suáđigil vuoigâdvuođâišetoimâttâh 2 2 100 %</p>
<p>Laapi räjikosáttâh 1 -</p>
<p>Vástadâsah sämikuávlu kieldâin/kieldâovstumijn maccii ohtsis 606 pittád. Sämikuávlu staatâ 5 Pargei meeri vuáđuduvá siärvus ovdâsvástádâsulmuu almottem ive 2006 loopâ pargei miärán tâi jis taggaar ij lah kevttimnáál, te ohtâduv hoovdâ almottâsân. Västidemprosenteh iä lah absoluutliih, pic sundeadeleijeeh, ko ovdâm. meriáisij kevttim muttuustâl jieškote-uv iveaaigijn. Motomijn tilálâšvuođâin, mast västidemprooseent lii paijeel 100 %, lii hovdâ vissâ-uv tiävdám sehe hoovdâ já pargee luámáttuvâid tâi pargei meeri lii muttum ive 2006 loopâst. ohtâduvâin maccii 214 vástádâssâd. Sämikuávlu ulguupiäláá peelijn maccii 51 vástádâssâd/almot-tâssâd/cilkkámuššâd. Sämiorganisaatioin pottii ohtsis 77 vástádâssâd já sämiseervijn 8. Ohtsis vástádâsah pottii 956 pittád. Sämikielâlâš vástádâsâi meeri lii sierânistum tavlustâhân lahtosist 9. 1.2</p>
<p xml:lang="olo">Vyevih</p>
<p>Čielgiittâs tiäđuintres lii tarkkuustâllâđ säämi kielâlaavâ olášume kvantitatiivlávt, koččâmâšluá-máttuvâi pehti finnejum tiäđu vievâst. Koččâmâšluámáttâhamnâstuv vijđesvuođâ keežild koččâmâš-luámáttuvâi tiäturân vyeijim ostui uástupalvâlussân ulguupiäláá finnoduvâst. Tutkâmamnâstâh vuoijui SPSS for Windows 15.0 – ohjelmân. Tutkâmamnâstuv analystem tovváin tooimâ proo-jeektpargee oovtâst ulguupiäláin finnoduvváin, mii västidij analystem teknisâš olášutmist. Ko čielgiittâs uáivilin lâi čielgiđ säämi kielâlaavâ olášume, te eidusâš miärálâš tutkâmušlâš vyevih já lovottuvlâš testaameh kuáđđojii porgâhánnáá já riemmui valdâleijee amnâstuv pyevtitmân.</p>
<p>Miärálâš ađai kvantitatiivlâš tutkâm algâruottâseh láá luándutiettust. Ton vievâst lii halijdum kavnâđ almoonmij tâi aašij koskâsâš merikoskâmiäldásâš ohtâvuođâid. Miärálâš tutkâm viggá nuurrâđ objektiivlâš tiäđu, mii lii vuálgus njuálgu áiccuhuámmášuumeest já loogilâš juurdâšmist, mii vuáđuduvá huámmášuumijd. Tutkâmčuásáttâh lii táválávt tärkkilávt räijejum já huámmášume-amnâstâh kalga heiviđ miärálâš ađai nummeerlâš mittedmân. Puátuseh já juurdâpuátuseh vuáđudu-veh huámmášumeamnâstuv lovottuvlâš analystmân, el. valdâlmân prooseenttavlustuvâi vievâst já puátusij merhâšitteevuođâ lovottuvlâš testaamân. Kvantitatiivlâš tutkâm kovvee já tulkkoo almoon-mijd tiettuu almos logiika miäldásávt oovdedmáin nuuvt tärhis mettedemvuovijd, ko máhđulâš, nurâmáin tutkâmamnâstuvâid ovdâm. ovdâsteijee aalmugváldusij vuáđuld já heivitmáin lovottâh-tiettuu vuovijd finnejum amnâstuvváid rievtis juurdâpuátusij tohâmân. Luámáttâhkoijâdâllâmtiätu luokittâlloo iänááš kvantitatiivlâš tiättun.</p>
<p>Koijâdâllâmluámáttuvâin uási koččâmâšâin láá ávusmielâliih já jyehi koččâmâšluámáttuv loopâst lii saje oovdânpyehtiđ jieijâs jurduid säämi kielâlaavâst já ton toimâmvuođâst. Koččâmâšâi vástádâsah láá litteristum toimâsuorgij mield já toh kiävttojeh analyysuásist já tekstâ kieđâvuššoo táárbu mield nuuvt, et västideijee persovnvuođâ ij pyevti tubdâđ. Hovdáid čujottum luámáttuvâi ávus tiäđoid čujottuvvoo teevstâst ohtâduvâi mield, ij kuittâg noomáin, ko hoovdâi uáinuh nabdojeh lemin siämmááh ko pargosiärvus uáinu. 1.3</p>
<p>Ulme já merhâšume</p>
<p>Sämitige kielârääđi lii miäruštâllâm čuákkimistis 1/2005 sämikielâ tile čielgejeijee tutkâm uáivil já siskáldâs. Sämikielâ tile čielgejeijee tutkâm miäruštâllui juáhásiđ siskáldâsâs peeleest kuulmâ tarkkuustâllâmčuásáttâhân já mittomiärán, maid láá sämikielâ kevttim, säämi kielâlaavâ olášume já virgeomâhái sämikielâ táiđu. Sämmilij sämikielâ kevttim tutkâm ferttij resurssij vááijuvvuođâ keežild kyeđđiđ taan kielâlaavâ toimâmvuođâ kieđâvuššee čielgiittâs ulguubel, veikkâ tarkkuustâl-lâmsaje ličij eromâš tehálâš säämi kielâlaavâ vaikuttâsâi já olášume árvuštâldijn.</p>
<p>Čielgiittâs ulmen lii pyehtiđ uáinusân, mon pyereest ive 2004 aalgâst vuáimán šoddâm uđâsmittum säämi kielâlaahâ lii olášum sämmilij kielâlâš vuoigâdvuođâi tááhust. Uáivilin lii tutkâđ sämmilij kielâlâš vuoigâdvuođâi olášume uáli ovtâskâssajasávt toimâsyergimiäldásâš koččâmâšluámáttuvâi vievâst jieškote-uv staatâ virgeomâháin, tuámustoovlijn, sämikuávlu kieldâlâš virgeomâháin, kiel-dâovtâstumijn sehe staatâ tâi kieldâ omâstem siärvásijn já finnodâhlájádâsâin sämikuávlust. Tehálâš lii ain-uv finniđ čielgâsân, mon pyeri lii säämi kielâlaavâ tubdâmuš kieldâi já staatâ pargei já virgeomâhái koskâvuođâst já láá-uv säämi kielâlaavâ keežild šoddâm nubástusah virgeomâhái sämikielâ kevttimân já tooimân. Virgeomâhâštääsist lii tehálâš tutkâđ, maht virgeomâhái tieđettem lii olášum sämikielân. Ovtâskâssajasâš virgeomâhâšsierriistâllâm toimâsuorgijmield addel máhđu-lâšvuođâ tarkkuustâllâđ, moin peelijn kielâlaahâ lii tuáimee já kost ličij ovdedem tárbu.</p>
<p>Sämmilij sämikielâ kevttim já uáinuid säämi kielâlaavâ olášuumeest tutkoo sämiseervij já sämior-ganisaatioi uáinui pehti. Kielâkevttei uáinuh láá viggum čielgiđ sämikuávlu kieldâi já staatâ pargeid čujottum koččâmâšluámáttuvâiguin sehe sämiorganisaatioid, sii pargeid já sämiservijd čujottum koččâmâšluámáttuvâiguin.</p>
<p>Čielgiittâs nubbe ulme lii uáli anolâš: maggaar lii virgeomâhái já pargei sämikielâ táiđu. Koččâmâš-luámáttuvâi vástádâsâi vuáđuld čielgejuvvoo, pasteh-uv virgeomâhááh, kiäid säämi kielâlaahâ kuás-ká, palvâliđ sämikielâlâš aalmug. Čielgiittâs čuásáttâhjuávkkun láá taam ohtâvuođâst sämikuávlu kieldâi já staatâ virgehaldâšeijeeh já pargeeh. Čielgiittâsâst tarkkuustâlloo láá-uv uđđâ säämi kielâ-laavâst lamaš vaikuttâsah virgeomâhái sämikielâ kevttimân já sämmilij kielâlâš vuoigâdvuođâi olášuumán sehe viärdádâlloo virgeomâhái sämikielâ tááiđu já palvâlemtääsi ovdil ive 2004 kielâlaa-vâ já ton maŋa.</p>
<p>Sämikielâlâš äššikirjij uásild kuávdášlâš takkuustâllâmčuásáttuvah láá virgálâš äššikirjij, tegu laavâi já asâttâsâi, njuolgâdusâi, luámáttuvâi já tiäđáttâsâi finnim sämikielân. Kirjálâš sämikielâlâš palvâ-lemtääsi lasseen lii tehálâš čielgiđ virgeomâhái njálmálâš sämikielâlâš palvâlemtääsi já maht njál-málâš sämikielâlâš palvâlusah turvâstuvvojeh. Kuávdášlâš koččâmâššân luptâneh virgeomâhái sä-mikielâ njálmálâš já kirjálâš mättim, tulkkâpalvâlusâi tääsi já keellijdvâšvuotâ, pargei sämikielâ oppâmmáhđulâšvuođah sehe maht pargoadeleijee tuárju pargei sämikielâ oppâm. Lasseen lii tehálâš čielgiđ magarijn pargoin sämikielâ mättim kiäččoo hiättun tâi pargo hoittám iähtun. Meid staatâ já kieldâi torjuu já ton tääsi pargei sämikielâ oppáid kalga čielgiđ. 1.4</p>
<p>Čielgiittâs tuávááš</p>
<p>Sämmiliih láá puárásumos tubdum aalmugjuávkku sämmilij asâttem kuávluin. Sämmiliih kuleh</p>
<p>Tave-Fennoskandia tállán jieŋâääigi maŋa asâttâm ulmui maajeeldpuátteid. Suomâ sämmilij loho-meereest láá viärukyeddimtiäđoid vuáđuduvvee tiäđuh maŋaškoskâääigi rääjist já lohomeeri tär-hismuvá tááláá ääigi kulij puáđidijn suullân 9500 Suomâ sâmmilâžžân. 1900-lovvoost sämmilij lohomeeri lii tutkum aalmugtieđâlávt sämikomitea, sämirääđi, sämitige já säämi parlameentâ, Säämi čuovviittâsseervi já staatâlâš aalmugrekinistem tooimâst. Sämmilij aal-muglovottuvah já lovottistemvyevih já tađe mield meiddei áárvuh sämmilij lohomeereest muttuus-teleh lovottuvâimield.6</p>
<p>Vuosmuš säämi kielâlaahâ šoodâi Suomâst vuáimán ive 1992 aalgâst já tot kenigitij staatâ virgeomâháid kevttiđ sämikielâ sämmilijguin ášástâldijn. Laahâ ij luptim sämikielâ virgálâš sajat-tuv. Sämikielâ kevttim virgeomâháin ij lah lamaš kuittâg luándulâš já tot lii kevttum tuše talle, ko sehe äššigâš já ääši tipšoo virgealmai lává máttám sämikielâ tuárvi pyereest. Laahâ ij vaattâm virge-almain sämikielâ tááiđu ubâ sämikuávlustkin. Sämmiliih láá annaam laavâ keellijdmettumin sämmi-lij kielâlâš vuoigâdvuođâi olášume tááhust. Taat poođij oovdân sämmilij kuullâmtilálâšvuođâin, moh uárnejuvvojii ive 1998 sämikuávlust tááláá säämi kielâlaavâ valmâštâllâm ohtâvuođâst. Säm-milij almos uáinu lii lamaš, et tuotâvuođâst sämikielân ij lah máhđulâš ášástâllâđ virgeomâháin, ko virgealmaah iä määti sämikielâ.</p>
<p>Almosluándusâš kove sämikieltáiđusâš virgealmai meereest vuosmuu säämi kielâlaavâ ääigi addel säämi kielâlaavâ uđâsmittempargojuávhu juovlâmáánust 2000 toohâm vijđessiähá čielgimpargo. 6 Ovdâčielgiittâsâst Näkkäläjärvi 2006 lii kieđâvuššum tärhibeht Suomâ sämmilij lohomeeri historjá jieškote-uv aaigijn. Taan čielgiittâsân ij lah keččum máhđulâžžân lasettiđ nomâttum tiäđuid.</p>
<p>Kirjáliih koččâmâšah vuolgâttuvvojii sämikuávlu kieldáid, servikuddijd já staatâ virgeomâháid, sehe sämikuávlu ulguupiäláid staatâ virgeomâháid, kiäi toimâkuávlun sämikuávlu kulá. Puoh virgeomâhááh kiäid koččâmâšah vuolgâttuvvojii, västidii koijâdâlmân, eereeb Iänuduv kieldâ já palgâsij ovtâstus.</p>
<p>Koijâdâlmân uásálistii ohtsis 817 parged. Sist 600 ađai 73,4 prosenttid iä iberdâm sämikielâ. 97 olmožid (11,9 prosenttid) almottii jieijâs pasteđ táárbumield kevttiđ sämikielâ jieijâs pargoost.</p>
<p>Maŋeláá mainâšum ulmuin 73 (8,9 prosenttid) lijjii eenikielâs peeleest sämikielâliih. Tuše suomâ-kieltáiđusâš já suomâ- et sämikieltáiđusâš pargei kooskân paasij 120 pargee juávkku, mast sämi-kielâ iberdii tuše 59 olmožid (7,2 prosenttid) já sämikielâ sárnuu ucánjáhháá 61 olmožid (7,5 prosenttid). Taan juávkun kullein sämikielâ táiđu ij lamaš kuittâg nuuvt pyeri, et sii puávtáččii kevttiđ sämikielâ jieijâs pargoost. Sämikieltáiđusâžžân puáhtá nabdeđ tuše taid ulmuid, kiäh pasteh kevttiđ sämikielâ jieijâs pargoost sämikielâ kevttimist virgeomâháin adelum laavâ uáivildem oo-leest. Sämikielâ mattii čäälliđ 44 parged ađai suullân 5,4 prooseent. Nuuvtpa säämi kielâlaahâ ij čielgiittâs mield olášum virgeomâhâšpeelijn, já eromâš hyeneeht aanaar- já nuorttâsämikielâ uásild.</p>
<p>Riehtiministeriö kielâaašij ráđádâllâmkoodán nomâttum sämitige ovdâsteijee kielâaašij ráđádâllâm-koodán toohâm ciälkkámuš mield ive 2004 aalgâst vuáimán šoddâm uđđâ säämi kielâlaahâ ij lah lasettâm luándulâš sämikielâ kevttim. Ton mield uđđâ säämi kielâlaavâst iä almoslávt juurdâštijn lah lamaš vaikuttâsah sämikielâ kevttimân já sämmilij kielâlâš vuoigâdvuođâi olášuumán. Säämi kielâlaavâ olášume iästun lii tohálâš sämikieltáiđusâš pargojuávhu váilum máttááttâsâst, palvâlem-pargoin já sierânâsäššitobdeepargoin. Sämiseervij tááhust váádduh lii sämikieltáiđusâš reekkigtuállei vááijuvvuotâ, mon keežild seervij reekkigtuálu ferttee toohâđ suomâkielân.</p>
<p>Ive 1994 aalgâ rääjist lii puáhtám almottiđ aalmugregisterân eenikiellân sämikielâ. Aalmugtiätu-vuáháduvâst ij lah kuittâg lamaš máhđulâšvuotâ finniđ sierânistum tiäđu jieškote-uv sämikielâ eeni-kielânis almottâm meereest. Aalmugregistervuáhádâhân sämikielâ almottem eenikielânis lii iävtu-lâš, já maaŋgah iä velttidhánnáá tieđe tággáár máhđulâšvuođâst. Ive 1994 rääjist puovtij sämikielâ almottiđ eenikielânis aalmugtiätuvuáhádâhân. Ive 2003 roopâ räi eenikielânis sämikielâ láá almot-tâm 1704 olmožid, mii västid 0,03 prooseent ubâ eennâm aalmugist. Kalga kuittâg huámášiđ, et eidu ovdil ive 1994 sämikielâid sárnoo sämmiliih láá almottâm eenikielânis suomâkielâ, veikkâ návt tuođâlávt ij ubâ sáttám leđegin. Aalmugtiätuvuáháduv eenikielâst nuurrum tiäđuh kiävttojeh tuše lovottemuáivilist, ige tiätu vaikut virgeomâhái palvâlemkielân. 1.5</p>
<p>Sämikielâi já sämikielâlâš máttááttâs tilálâšvuotâ</p>
<p>Veikkâ säämi kielâlaahâ ij kuoskâ njuolgist máttááttâs- já peivitipšopalvâlusâid, lohtâs äšši kuittâg aldasávt säämi kielâlaahân já sämmilij kielâlâš vuoigâdvuođâi olášuumán. Taan pittáást kieđâvuš-šoo uánihávt sämikielâ já sämikielâlâš máttááttâs tilálâšvuođâ Suomâst.7</p>
<p>Aikio-Puoskari mield lohoive 2003 – 2004 sämikielâlâš máttááttâs adelui 486 uáppei, mast tave-sämikielâ amnâsmáttááttâsâst lijjii 293 uápped, aanaarsämikielâ amnâsmáttááttâsâst 16 olmožid já nuorttâsämikielâ amnâsmáttááttâsâst 23 olmožid. 68,3 % sämikielâlâš máttááttâs pirrâs uáppein fin-nejii sämikielâlâš amnâsmáttááttâs eenikielâ, viereskielâ tâi päikkikielâ máttááttâsâst. Tavesämikie-lâlâš máttááttâsâst lijjii 135 uápped, nuorttâsämikielâlâš máttááttâsâst vittâ já aanaarsämikielâlâš máttááttâsâst 14 uápped. Sämikielâlâš máttááttâs, ađai meiddei eres amnâsij tegu kielâoopâi mát-tááttâs adelui 154 uáppei ađai 31,7 % puohâin sämikielâlâš máttááttâs finnim uáppein. Sämikuávlust láá 90 % puohâin sämikielâ máttááttâs pirrâs uáppein. 10 % ađai 47 uápped finnejeh sämikuávlu ulguubeln sämikielâ amnâsmáttááttâs, main 29 láá Suáđigil kieldâ uáppeeh, kiäi aassâmpäikki lii sämikuávlu ulguubeln.</p>
<p>Sämitige škovlim- já oppâmateriaaltoimâttuv lovottuv mield sämikielâlâš máttááttâs finnejeh taan lohoive (2007 – 2008) Iänuduv kieldâst 23 uápped (-1), Anarist 57 (+ 6), Suáđigilist 2 (+ 2) já</p>
<p>Ucjuuvâst 64 (+1) uápped. Ucjuv kirkkosiijdâ já Kärigâsnjaargâ škoovlâin iänááš uási uáppein láá sämikielâlâš máttááttâsâst. Anarist sehe aanaarsämikielâlâš já tavesämikielâlâš máttááttâs finnejei-jee uáppei lohomeeri lii ucánjáhháá paijaanmin. Nuorttâsämikielâ máttááttâstilálâšvuotâ lii huolâs-tuttee, ko uáppeimeeri já nuorttâsämikielâ kevttim máttááttâskiellân orroov lemin kiäppánmin.</p>
<p>Kielâ oppâamnâsin nuorttâsämikielâ máttááttuvvoo kuittâg ovdebái iivij náálá. Suáđigil Vuáčust sämikielâlâš máttááttâs aalgij taan čoovčâ vuosmuu keerdi já kielâ amnâsmáttááttâsâst láá škoovlâ puoh 30 uápped.</p>
<p>Sämikuávlu ulguubeln sämikielâ máttááttuvvoo aldamáttááttâssân (máttáátteijee siämmáá visteest)</p>
<p>Oulu kuávlust já Ruávinjaargâst ohtsis 19 uápped, Tamperest 6 uáppee já Suáđigil kirkkosiijdâst 34 uápped. Lasseen Aanaar kieldâ máttáátteijeeh adeleh viermimáttááttâs maŋgáid sämikuávlu ulguu-piäláid päikkikuddijd ohtsis 13 uáppei, main olgomustáá Holland Rotterdamin. Viermimáttááttâs oovdedmist Säämi máttááttâskuávdáá Säämi virtuaalškovlâ-tooimâst lii merhâšittee rooli.</p>
<p>Sämikielâlâš máttááttâs sämikuávlu ulguubeln ij adeluu ollágin, mut kielâ máttááttâsân uáslisteh ohtsis 70 vuáđumáttááttâs já luvâttuv uápped. Ulla Aikio-Puoskari (2006) raapoort mield sämikielâ 7 Váldu-uásálâš käldeeh láá sämitige máttááttâslovottâh 2007 – 2008 ( www.samediggi.fi) já Aikio-Puoskari 2006. já sämikielâlâš máttááttâs finnim uáppei lohomeeri Suomâ vuáđuškoovlâin lii kiäppánâm suullân 50:jn 1990-lovo aalgâ rääjist. Vuáđuškoovlâ pajebuin luokain sämikielâlâš máttááttâs lii lassaanš-kuáttám iäskán ive 1999 vuáimán šoddâm uđđâ vuáđumáttááttâslaavâ já sämimáttááttâs kyeskee sierânâs ruttâdemnjuolgâdus mield, veikkâ iheluokain 7 - 9 adeluvvoo ain-uv váhá sämikielâlâš máttááttâs. Aanaar lii Suomâ kieldâin áinoo, kost adeluvvoo vuáđumáttááttâs Suomâkielâ lasseen kulmáin sämikieláin. Eres sämikuávlu kieldâin máttááttuvvoo tuše tavesämikielâ. Kove 1. Sämikie-lâ uáppih Suomâ vuáđuškoovlâin kielâimield sierrejum häämist lohoive 2003-2004.</p>
<p>Käldee: Aikio-Puoskari, U. 2006.</p>
<p>Ive 1980 rääjist lii puáhtám čäälliđ tavesämikielâ pajeuáppeečálusijn vieres kiellân já ive 1994 rää-jist eenikiellân. Aanaarsämikielâ lii puáhtám čäälliđ eenikiellân ive 1998 rääjist já nuorttâsämikielâ ive 2005 rääjist. Čuovviittâstooimâtärhisteijee mield láá ive 2005 Laapi lääni sämikielmáttááttâs tavesämikielâ láá čáállám eenikiellân pajeuáppeečálusijn 3 uáppee, vieres kiellân tavesämikielâ 3 uáppee já nuorttâsämikielâ vieres kiellân 3 uáppee. Ive 2004 tiäđuh váiluh. Ive 2003 eenikiellân čallii tavesämikielâ já aanaarsämikielâ kuábbáá-uv ohtâ olmooš, vieres kiellân tavesämikielâ 15 uápped já aanaarsämikielâ kyehti uáppee. Ive 2004 rääjist lii puáhtám čäälliđ nuorttâsämikielâ vieres kiellân pajeuáppeečálusijn. Taan räi láá 3 uáppee čáállám nuorttâsämikielâ pajeuáppeečá-lusijn.</p>
<p>Laapi ollâopâttâh lii sämikuávlu aldemus ollâopâttâhškovliittâs adeleijee ohtâdâh. Laapi ollâopâttu-vâst tavesämikielâ puáhtá luuhâđ šoddâdemtiettui tieđâkoddeest 27 oppâčuágástuvvâd. Laapi ollâ-opâttuvâst vuoigâdvuođânootaar tohálâžžânšoddâmškovliittâsân váldojeh 40 oppâiävtuid tevdee vigged já enâmustáá kulmâ sämikieltáiđusâš oppâiävtuid tevdee viggee. Sämikieltáiđusâžžân nab-doo viggee, kote lii čáittám sämikielâ tááiđus sämikielâ iskosist. Taggaar sämikielâ mättee viggee, kote mudoi-uv piäsá paijeel tuhhiittem vättee olesčuágástâhrääji, ij luhhuu sämikieltáiđusâš tiätu-miärán kullen. Meid sämikielâlâš tiätumeereest kalga viggest já tuhhiittum ulmust leđe siämmáš 3 %5 %3 %60 %1 %28 %</p>
<p>TS amnâsmáttááttâs 293</p>
<p>AS amnâsmáttááttâs 16</p>
<p>NS amnâsmáttááttâs 23</p>
<p>TS-kielâlâš 135</p>
<p>NS-kielâlâš 5</p>
<p>AS-kielâlâš 14ollâškovlâtohálâšvuotâ já pargohárjánem ko iärásijn-uv. Laapi ollâopâttuv šoddâdemtiettui tieđâ-koddeest luokamáttáátteijeeškovliittâsâst láá väridum vittâ oppâsaje sämikieltáiđusâš oppâvátámu-šâid tevdee uáppeid.</p>
<p>Giellagas-instituut lii Oulu ollâopâttuv humanistlâš tieđâkode sierânâs ohtâdâh, mast máttááttuvvoo já tutkoo sämikielâ já sämikulttuur. Ohtâduv oppâamnâseh láá sämikielâ já sämikulttuur, maid puáhtá luuhâđ sierânâs válduámnâsin. Giellagas-instituut pargon lii koordinistiđ sämikielâlâš am-nâsmáttáátteijee škovliittâsân ucâluvvee uáppei oopâid. Tot meiddei uárnee sämikielâ amnâsmát-táátteijen lohheid sämikielâ oopâid video - káiđusmáttááttâssân. Ive 1999 rääjist Giellagasast lii puáhtám tievâsmittiđ tooleeb tutkos já valmâštuđ sämikielâlâš amnâsmáttáátteijen. Kiiđâ 2004 räi škovliittâsân lijjii ucâlum 48 uápped, main 39 väljejuvvojii škovliittâsân. Ive 2004 räi amnâs-máttáátteijee tutkos lijjii čođâldittám 3 (sämikielâ, matematiik já biologia amnâsmáttáátteijeeh).</p>
<p>Oulu ollâopâttuv talhâstiettuu tieđâkoddeest lii ohtâ sämmilâštiätumerisaje, mii lii väridum sämi-kieltáiđusâš valjimiskoos tuhhiitemnáál čođâldittám ulmui. Valjimiskoos tuhhiitemnáál čođâldittem váátá ucemustáá 75 % čuágástâhmiärán olleem talhâstiettuu škovlimohjelmân tuhhiittum vyelemuu valjimiskoos čuágástâhmeereest.</p>
<p>Ruávinjaargâ áámmátollâškovlâ lii sämikuávlu aldemus áámmátollâškovlâ. Ruávinjaargâ áámmá-tollâškoovlâst puáhtá luuhâđ luándutiettui syergist; luánduväri- já pirâssyergist; mađhâšem-, piem-mâm- já ekonomiasyergist; sosiaal-, tiervâsvuođâ- já lihâdemsyergist; tekniik já jotoluv syergist já ohtsâškoddetiettui, finnodâhekonomia já haldâšem syergist. Ruávinjaargâ áámmátollâškoovlâst puáhtá luuhâđ tavesämikielâ kuttâ oppâčuágástuv.</p>
<p>Helsig ollâopâttuvâst tavesämikielâ, já aanaar- já nuorttâsämikielâ kuursâid puáhtá luuhâđ syem-milâš-ugrilâš tiettui lájádâsâst. Oppâaamnâs sämitutkâm kieđâvuš sämmilij, sämikielâ, kulttuur já historjá maaŋgâ tiettuusyergi uáinučievâst. Sämitutkâm puáhtá luuhâđ 20 oppâoho vijđosâš oleslâš-vuođâst, moos kullee oppâáigáduvâid puáhtá nuurrâđ viehâ rijjâ. 13</p>
<p>ČUÁKÁNKIÄSU, ALMOS HUÁMÁŠUMEH JÁ LOPPÂJUURDÂPUÁTUSEH</p>
<p>Taan muštâlusâst raportistoo säämi kielâlaavâ olášuumeest iivijn 2004 – 2006 sämikuávlust já kuávdášlâš sämikuávlu ulguupiäláá virgeomâháin, kiäid säämi kielâlaahâ kuáská. Ive 2004 šoodâi vuáimán uđđâ säämi kielâlaahâ, mii puovtij puárádâsâid sämmilij kielâlâš vuoigâdvuođáid. Säm-miliih lijjii kolgâđ pyehtiđ taan maŋa el. ášástâllâđ sämikielân jieijâs tâi suu hiäđu kyeskee ääšist sämikuávlu kieldâi já staatâ virgeomâháin. Säämi kielâlaahâ váátá oovtâst sämikielâ toimâttuvváin já säämi kielâraađijn adeliđ sämitiigán muštâlus sämikielâ kyeskee lahâasâttâs heivitmist sehe sämmilij kielâlâš vuoigâdvuođâi olášuumeest já kielâtile ovdánmist.</p>
<p>Suomâ sämmilij tiäđulâšvuotâ jieijâs kulttuurist já tađe mield meiddei kielâstis lii čuuvtij lasanâm ive 1995 maŋa. Talle sämmilij vuáđuvuoigâdvuođah turvâstuvvojii haldâttâshäämist já sämmiláid algâaalmugin nanodui vuoigâdvuotâ jieijâs kielân já kulttuurân tegu meiddei vuoigâdvuotâ sii kyeskee jiešhaaldâšmân. Sämikielâ lâi juo ovdeláá finnim jieijâs lahâasâttâs ive 1992 já uđđâ hal-dâttâshäämist taat nanodui čielgâsánásávt. Nomâttum njuolgâdusah kirjejuvvojii meiddei uđâsmit-tum ive 2000 vuáimánšoddâm vuáđulaahân. Nuuvtko páhudui, sämmilâš identiteet lii nanosmum čuuvtij taan maŋa já tot kiävá čielgâsin el. tast, et sämmilij aalmugmeeri lii lasanâm. Suomâ säm-milij meeri lii ivveest 1995 ihán 2007 lasanâm 2564 ulmuin. Sämmilij oleslohomeeri lii tääl 9425 olmožid. Sämikuávlu ulguubeln Suomâst ässee sämmilij meeri lii ivveest 2003 ihán 2007 lasanâm masa 40 % já tääl tot lii pajelhháá 54 % sämmilij meereest Suomâst.</p>
<p>Muštâlus vuáđđun lii vijđes luámáttâhkoijâdâllâm, mast 169 peeleest láá koijâdâllum el. tiäđuh sämikielâlâš palvâlusâi vijđesvuođâst, sämikielâ tááiđu já kevttim sehe sämikielâ iävtu pargomail-mist. Čielgiittâs čuásáttâhjuávkkun väljejuvvojii 1) sämikuávlu kieldah; 2) sämikuávlu kieldâi par-geeh, 3) sämikuávlust tuáimee staatâ ohtâduvah já finnodâhlájádâsah, 4) sämikuávlu staatâ ohtâdu-vâi pargeeh; 5) sämikuávlu ulguupiälááh staatâ virgeomâhááh, kiäi toimâkuávlun sämikuávlu kulá; 6) sämiorganisaatioh já -peleh; 7) sämipeelij pargeeh sehe 8) sämiseervih. Čuásáttâhjuávhuin stuárráámus lâi sämikuávlu kieldâi pargeeh, kiäid vuolgâttuvvojii vááijuv 1400 koččâmâšluámáttuv-vâd. Puohnâssân koččâmâšluámáttuvah vuolgâttuvvojii 2525 pittád já lasseen sämikielâlâš jurgâ-lusah suullân 200 pittád.</p>
<p>Vástádâsah finnejuvvojii 109 jieškote-uv peeleest. Čiččâm peellid almottii, et säämi kielâlaahâ ij kuoskâ sii. Oovtâ pele almottâs mield säämi kielâlaahâ ij kuoskå tom, mut tast peerusthánnáá tot nuávdid säämi kielâlaavâ. Penttâ 52 peellid kuođđii ollásávt västidhánnáá koijâdâlmân. Kuávdášlâš virgeomâháin västidhánnáá kuođđii el. Laapi pirâskuávdáš, alemus haldâšemriehti, máttááttâs-ministeriö, pirâsministeriö, Suáđigil kieldâ hoovdah já Sämiradio. Västidemprosenttân šoodâi 65 %, jis tarkkuustâlloo tuše vuolgâttum peelijn finnejum vástádâsâid ige toi koskâvuođâlâš mere.</p>
<p>Stuárráámus čuásattâhjuávhu ađai kieldâi pargei västidemprooseent muttuustâlâi suullân 40 – 50 % kooskâ.</p>
<p>Sämikuávlu kieldâi já staatâ ohtâduvâi virgealmain já pargein sárnuh sämikielâ eenikiellân 7 % puohâin pargein. Meeri lii kiäppánâm ive 2000 čielgiittâsâst vááijuv 2 %. Nubástus lii ton peeleest merhâšittee ko váldoo vuotân mon ucce sämikielâ eenikiellân sárnoo pargei juáhvhu koskâvuođâlâš uási lii kieldâi já staatâ pargojuávhust. Nube tááhust sämikielâ pargoost kevttei uási lii lasanâm merhâšitteht ive 2000 meereest, nubástus lii 4,8 %. Ko ive 2000 sämikielân puohtii palvâliđ 11,9 % kieldâ já staatâ virgeomâháin, ive 2006 sämikielân äššigâšpalvâlem pyehtih adeliđ 14,8 % kieldâ já staatâ virgeomâháin ađai 2,9 % eenâb ko ive 2000. Sämikielâ mättimettumij meeri lii mottoom verd kiäppánâm: ive 2006 sii lijjii 70,6 %, ko ive 2000 sii lijjii 73,4 %.</p>
<p>Virgeomâhái sämikielâ tááiđu stivree čuovviittâs- já máttááttâstooimâst já sosiaal- já tiervâsvuođâ-tooimâst peivitipšolaahâ já máttááttâslaahâ. Peivitipšoost já máttááttâstooimâst pargeeh taheh 36 % tom juávhust, mii puáhtá adeliđ äššigâšpalvâlem sämikuávlu kieldâin já staatâ virgeomâháin sämikielân. Táválávt ulmuuh, kiäh láá peivitipšoost já máttááttâstooimâst, iä luhhuu sämikielâlâš äššigâšpalvâlem adeleijeid, ko sii adeleh äššigâšpalvâlem tuše räijejum juávkun, párnáid já škov-lâahasáid já nube tääsi uáppeid. Kun peivitipšo já máttááttâstooimâ ulmuuh kepiduvvojeh oles-prooseentmeereest, te toi uási, kiäh pasteh adeliđ sämikielâlâš äššigâšpalvâlem, kiäppán 9,5 %: ân.</p>
<p>Tuođâlâš nubástus kieldâi já staatâ ohtâduvâi sämikieltáiđusâš ulmui meereest ij lah tábáhtum. Sää-mi kielâlaahâ ij lah lasettâm merhâšitteht virgeomâhái sämikielâ tááiđu. Nuuvtpa taas iä lah toohum čielgâ lasattâsah. Kieldâi já staatâ ohtâduvah kalgeh iävtuittáá pieijâđ naavzâid säämi kielâlaavâ olášutmân. Pyeremus vyehi toos lii finniđ puoh uđđâ viirgij já tooimâi iähtun tâi aainâs-uv sierânâs ánsun sämikielâ tááiđu. Návt kalga lattiđ meiddei sämitiggeest aanaar- já nuorttâsämikieltááiđu uásild.</p>
<p>Motomijn kieldâi já staatâ virgeomâháin iä lah tärhis tiäđuh sämikielâi iäruin. Tietimettumvuotâ lâi el. tast, maid sämikielâid kuávlust sárnoo, mon sämikielâ palvâlus kuávlust tarbâšuvvoo tâi maid sämikielâid virgáduv pargeeh sárnuh.</p>
<p>Tieđettem säämi kielâlaavâst já sämmilij kielâlâš vuoigâdvuođâin kalga lasettiđ. Jurdâččemvyehi säämi kielâlaahân ij uážu leđe taggaar, ko tot lii iänááš sämikuávlu virgeomâháin: reagistem táár-bun. Sämikielâlâš palvâlusâin ij lah šoddâm luándulâš. Maaŋgâ virgeomâhâžân lii epičielgâs, maid säämi kielâlaavâ genigâsvuođah, čáittá palvâlmis sämikielân tâi sämikielâ kevttim ovdedem konkreetlávt uáivildeh. Säämi kielâlaahâ váátá čielgâsávt, et virgeomâháin lii ovdâsvástádâs orniđ sämikielâlâš palvâlusâid sämikuávlust. Virgeomâhááh láá säämi kielâlaavâ vuástásávt sirdám taan ovdâsvástádâs äššigâššáid. Taat uáivild tuođâlávt tom, et sämikielâlâš palvâlusâin ij tieđettuu tuárvi vijđáht já maaŋgâin vástádâsâin puáhtoo oovdân et sämikielâlâš palvâlusah iä koijâduu. Koijâdem já faallâm laavâst lii tot čuolmâ, et koijâdem váátá ain meiddei faallâm, ađai virgeomâhááh iä pyevti vierâttiđ ovdâsvástádâs äššigâššáid tast, et sii jiejah iä nuávdit säämi kielâlaavâ tuárvi vijđáht.</p>
<p>Säämi kielâlaavâ olášume váátá toimâkulttuur nubástus sämikuávlu virgeomâháin. Táálái tooimâi karttiim, toimâovdâsvástádâsâi čielgâsmittem já aktiivlâš já uásálistee tieđettem sämikielâlâš palvâ-lusâin pyehtih pyerediđ čuuvtij sämikielâlâš palvâlusâi ornim já säämi kielâlaavâ olášume. Säämi kielâlaavâ nuávdittem kalga uáiniđ virgeomâháin vuosâsajasávt prosessin ađai ij keelijd, jis laavâst lii tieđettum pargosiärvusáid tâi säämi kielâlaavâ vaikuttâsah toimâsuárgán láá smiettum tuše ohtii.</p>
<p>Virgeomâháin ličij-uv luándulâš ovtâstiđ säämi kielâlaavâ olášume čuávvum já palvâlusâi karttim lahâaasâtlâš oovtviärdásâšvuođâvuávám rähtimân.</p>
<p>Säämi kielâlaavâ olášume váátá meiddei nubástus sämmilij kielâlâš lattiimist. Jis ovdánem sämi-kielâ kevttimist piso siämmáálágánin, lii aaštâ, et puoh sämikielah pääccih päikkikiellân, já kielâ ij kevttuu virgálâš ášástâlmist ollágin. Tááláá tiileest sämikielâlâš palvâlusâi vaattâm uáivild masa jyehi tove sierânâsorniimijd, palvâlem maŋanuvá já suomâkieltáiđusâš sämmilâš ij velttidhánnáá paste vyerdiđ sämikielâlâš palvâlem tâi ij tuubdâ tontovváá pirrâs lemin mietimielâlâš sämikielâlâš palvâlusâi vatâmân.</p>
<p>Sämikuávlu kieldâi já staatâ virgeomâhái pargosajeh láá olmoošmere tááhust uceh, já uccâ kieldâin ässeeh tobdeh távjá nubujdis, aainâs-uv paajeeld. Tággáár tilálâšvuođâst puáhtá sämikieltáiđusâš ulmuin leđe väädis vaattâđ kivkked sämikielâlâš palvâlem, jis ovdil lii piergim suomâkieláin. Aai-nâs-uv puárásub ulmuin nuorâbeh hyelhih tuáimih virgálâš ášástâlmijn tulkkân tâi tipšoh aašijd sii peeleest. Veikkâ sämikielâs peeleest eenikielâlâš olmooš puáhtá sárnuđ suomâkielâ pyereest, lii eromâšávt elilâm ulmuin epivisesvuotâ suomâkielâ kevttimist, já aainâs-uv haaldâšlâš já muálkkáás kielâst sijjân sáttá šoddâđ epivisesvuotâ, et iberdii-uv sii ääši olmânáál. Veikkâ sämikielâlâš pal-vâlusah virgeomâháin iä lah vijđáht vaattum, ij tot meerhâš tom et sämikielâlâš palvâlussáid ij liččii tárbu.</p>
<p>Sämikielâlâš palvâlusâi vaattâm váátá sämmilijn meiddei jieijâs tooimâ já sämisiärváduvah tarbâšeh ovdâmeerhâid tain ulmuin, kiäh väättih já finnejeh sämikielâlâš palvâlusâid. Virgeomâhááh kalgeh sämikielâ kevttim ovdedemtoimâidiskuin estiđ tagarij tilálâšvuođâi šoddâm, mast sämikielâ kevttim lii váádduh tâi tile negatiivlâš.</p>
<p>Kieldâi ovdâjuurdâtile säämi kielâlaavâ olášutmân ij lah mietimielâlâš. Kieldah uáinih ääši nahcâ-koččâmâššân já siämmást vájálditeh et sii iä lah kiävttám säämi kielâlahâasâttâs adelem máhđu-lâšvuođâid pyerrin. Täst čielgâ ovdâmerkkân lii tot, et kieldah iä lah ovdebáá säämi kielâlahâasâttâs vuáimánšoddâm maŋa vuáđudâm sämikielâ jurgâleijei viirgijd, veikkâ toid ličij finnim oles staatâ-torjuu. Säämi kielâlaahâ lii maŋgii oinum nahcâkoččâmâššân. Vala onnáá peeivi-uv virgeomâhááh iä lah ain jieijâs uásild kiävttám ävkkin säämi kielâlaavâ ruttâdemmáhđulâšvuođâid. Ovdâmerkkân ive 2006 sämikielâlâš palvâlusâi várás uáivildum meriruuđâst kevttui tuše 63,6 prosenttid. Suijâ taas ij pyevti leđe mihheen eres ko peerusthánnáávuotâ sämikielâlâš palvâlusâi pyevtitmân, ko ruttâ-demkriisijn hiäiboo sämikuávlu kieldâi vuáđupalvâlusah tarbâšiččii korrâsávt laseruttâdem.</p>
<p>Kalga meid huámášiđ, et säämi kielâlaavâ pehti kieldah tivoh tolebij iivij toimâidis. Sämikielâlâš palvâlusah iä liččii nahcâkoččâmâš, jis virgeomâháin ličij porgum kuhesáigásâš pargo sämikielâlâš palvâlusâi pyereedmân juo luuvijd iivijd tassaaš. Kalga meid huámášiđ, et sämikielâlâš palvâlusâi ruttâdem puáhtá meiddei suomâkielâlâš palvâlusâi pyevtitmân ruttâdem, ko harvii sämikieltáiđusâš ulmuuh pargeh tuše sämikielâlâš äššigâšâi koskâvuođâst. Šiev sämikielâlâš palvâlusâid kolgâččij uáiniđ meid kištovalttin, mon vievâst puáhtá viggâđ hokâttâllâđ sämikuávlust meddâl varrim ul-muid maasâd sämikuávlun.</p>
<p>Čielgiittâsâst lii puáttám uáinusân, et motomeh virgeomâhááh, kiäid säämi kielâlaahâ kuáská, rik-koh tiäđulávt säämi kielâlaavâ ko sii almotteh, et toh tevdih säämi kielâlaavâ iävtuid velttittitteht tâi iä ollágin. Lasseen motomeh virgeomâhááh láá almottâm, et tevdih säämi kielâlaavâ iävtuid ollá-sávt, veikkâ vástádâsâi vuáđuld tilálâšvuotâ ij tuođâgin lah nuuvt. Jyehi tábáhtusâst taat čáittá tieti-mettumvuođâ säämi kielâlaavâ vátámušâin já nube tááhust peerusthánnáávuođâ säämi kielâlaavâ kuáttá.</p>
<p>VTT Kaisa Korpijaakko-Labba čielgiittâsâst tain virgeomâháin, kiäh láá páhudâm et säämi kie-lâlaahâ ij kuoskâ sii, lii pyereest já čielgâsávt puáttám uáinusân syemmilâš lahâasâttâs maŋŋaal-pääccimvuotâ sehe nube tááhust tot, et säämi kielâlaavâst mainâšum virgeomâhâšluvâttâllâm, kiäid säämi kielâlaahâ kuáská, lii epičielgâs já kuáđá saje tulkkuumáid. Ciälkkámušâstis Korpijaakko-</p>
<p>Labba puátá ton puátusân, et säämi kielâlaahâ kuáská puohâid taid käävci virgeomâháá, kiäh láá almottâm, et säämi kielâlaahâ ij taid kuoskâ. Ciälkkámušâst Korpijaakko-Labba iävtut, et säämi kielâlaavâ virgeomâhâšluvâttâllâm kalga čielgâsmittiđ.</p>
<p>Aaibâs nubbe koččâmâš lii toh virgeomâhááh, kiäh iä lah västidâm koijâdâlmân já kiäh láá stuorrâ meeri ađai 52 peellid 169:st iä västidâm ollágin koijâdâlmân. Puohháid meiddei muštottui koijâ-dâlmist šleđgâpostáin. Tai virgeomâhái uásild ij pyevti toohâđ eres juurdâpuáttus ko ton, et táin peelijn säämi kielâlaahâ ucášuvvoo.</p>
<p>Sämiseervijn já sämiorganisaatioin finnejum vástádâsâi vuáđuld säämi kielâlaahâ ij tooimâ sämi-kuávlu staatâ já kieldâi virgeomâháin. Jieš laahân ulmuuh láá meid pettâšum, já säämi kielâlaahâ ij oro tuurvâstmin sämmilij vuoigâdvuođâid sämikuávlust tuárvi pyereest. Sämipeleh já -seervih láá listodâm tehálumosijd kieldâi já staatâ palvâlusâid, main sämikielâlâš palvâlusah kalgeh leđe vuo-sâsajasávt turvâstum. Peivitipšo já vuáđumáttááttâs mainâšuvvojii uáli tehálâš palvâlussân, já toh tuáimih-uv vuohâsávt sämikuávlust. Tiervâsvuođâpalvâlusâin puárásijtipšo já eres tiervâsvuođâpal-vâlusah nomâttuvvojii uáli tehálâš sämikielâlâš palvâlussân. Lii vaidâlittee, et táin toimâsuorgijn ij pyevti finniđ sämikuávlust tuárvi vijđáht sämikielâlâš palvâlem.</p>
<p>Sämiseervih onnii staatâ tehálumos sämikielâlâš palvâlussân sämiradio já sämikielâ tv-uđđâsijd, main ij lah fastâ vuogâttâsäigi. Sämiradio ij västidâm koijâdâlmân. Eres teháliih sämikielâlâš palvâ-lusah lijjii etikuávdáš, mii ij palvâl sämikielân, tuámustovlih, pargovyeimitoimâttuvah já aalmug-iäláttâslájádâs (AIL). Puohâin virgeomâháin tuoivui naavcâ sämikielâlâš äššigâšpalvâlmân já sämi-kielâlâš virgeomâhâštieđettem.</p>
<p>Sämiseervij já -peelij uáinui mield pyeremus vyehi sämikielâlâš palvâlusâi tuurvâstmân sämikuáv-lust lii sämikielâlâš palvâlusâi luándulâžžân toohâm. Tááláin palvâlemráhtusáin taat ij lah vala máh-đulâš, pic tot váátá staatâ já kieldâi virgeomâháin prioristim já palvâlusâi vuáválâš ovdedem.</p>
<p>Jieškote-uv haldâšemsuorgij kooskâ kalga lasettiđ ohtsâšpargo, vâi sämmilij kielâlâš vuoigâdvuo-đâid puáhtá turvâstiđ täsipiälásávt. Sämikuávlust ij lah sämipeelij já -seervij mield tuárvi sämi-kielâlâš párnái já nuorâi kerho- já máttááttâstoimâ. Sämikielâlâš kerhotoimâ puáhtá párnáid eidu taid tehálumosijd luándulâš kielâkevttimtilálâšvuođâid. Tutkâmušâi mield šaddee párnáá já nuorâ kielâkevttim ovdánmân on tehálâš uážžuđ kevttiđ kielâ siämmááahasij párnáiguin já nuorâiguin.</p>
<p>Staatâ, sämitigge já kieldah kalgeh riemmâđ jotelis toimáid sämikielâlâš kerhoi tohâmân já rut-tâdmân.</p>
<p>Sämitigge kalga jiejâs uásild ovdediđ meiddei luándulâš kielâkevttimtilálâšvuođâi šoddâm. Pyere-mus vyehi taas lii tot, et sämitige virgeomâhááh já toimâulmuuh kevttih merikoskâsávt uási pargoäigistis sämmilij kielâlâš vuoigâdvuođâi oovdedmân. Sämitigge kalga leđe toimâinis jieijâs aalmug iššeen já tuárjuđ sii kielâlâš vuoigâdvuođâi vyejimist. Sämitige toimâttâhân lii vuáđudum kielâtorvočällee virge, mon ovdâsvástádâssân lii säämi kielâlaavâ čuávvum. Sämitige sämikielâ kevttim ovdedem, sämmilij kielâlâš vuoigâdvuođâi kocceem já sämmilij tuárjum kielâlâš vuoi-gâdvuođâid kyeskee aašijn kalga leđe ubâ sämitige pargojuávhu kyeskee äšši, ige äšši pyevti ige uážu pääcciđ tuše oovtâ ulmuu ärdei oolâ.</p>
<p>Sämikielâlâš palvâlusâi luándulâžžân toohâm váátá muneldeijee vuáháduv ađai ko äššigâš puátá vaattâđ sämikielâlâš palvâlusâid, ij kolgâččii pääcciđ smiettâđ, kost tulkkâ ornâšuvá já maid säämi kielâlaahâ uálináál váátá. Kieldáid já virgeomâháid kalga vuáđudiđ äššigâšregisterijd, moid tiäđust-uv pivdoo äššigâš miettâm já moi pehti stivrejuvvoo sämikielâlâš tieđettem, uárnejuvvoo tulkkâ tâi stivrejuvvoo olmooš sämikieltáiđusâš virgejaldâšeijee luusâ. Virgeomâhái almos tiäđáttâsâin já virgetáálui ravviittâsâin kalga muštâliđ, kiäh pargeeh pyehtih palvâliđ sämikielân, vâi sämikielâliih mättih ucâluđ sii luusâ.</p>
<p>Säämi kirjekielâ lii nuorâ, já sämmilâš rävisolmoošaalmug ij lah velttidhánnáá luuhâm säämi kirjekielâ škoovlâst tâi pääihist. Sämikieláid šaddeh uđđâ uđâssäänih ubâ ääigi, já sämmiláid kalga tähidiđ máhđulâšvuođâid luuhâđ jieijâs eenikielâ. Ruotâ sämitiggeest lii sämikielâlâš rävisolmooš-aalmug luuhâm- já čäällimtááiđu haahâ. Sämitigge mieđeet ekonomâlâš torjuu säämi rävisolmooš-aalmugân sämikielâ luuhâm várás. Lii čielgâm, et haahâ lii lamaš miännástuvvee já tárbulâš. Tág-gáár maali kalga finniđ meiddei Suomâ sämiaalmug várás.</p>
<p>Sämmilijn ij lah luándulâš kanava finniđ sämikielâlâš uđâstermâduv, ko Suomâst ij almostuu sä-mikielâlâš peiviaavis. Aanaarsämikielân almostuvá okkosâš nettilostâ, tággáár kolgâččij finniđ meiddei nuorttâsämikielân. Tavesämikielân almostuveh Taažâst kyehti peiviaavis. Stuorrâ vááijuv-vuotân lii, et Suomâ sämmiliih iä pyevti luuhâđ Suomâst toimâttum, Suomâ tavesämikielâ suomâ-nijguin toimâttum aavis. Sämikielâlâš aavis taha luándulâš kielâkevttimtilálâšvuođâid já oovded sämikielâ kevttim.</p>
<p>Taažâ sämitige budjetist sämikielâ haldâšemkuávlu sämikielâlâš palvâlusah ruttâduvvojeh ihásávt vááijuv 6,3 milj. euroin. Ruttâdem mieđettuvvoo el. sämikielâ haldâšemkuávlun kyevtkielâlâšvuođâ tuárjumân 4 800 000 eurod, sehe säämi kielâkuávdáid, moh láá vuáđudum tavekieldáid, 522 650 eurod. Ruotâst sämikielâ, suomâkielâ já meän kieli ovdedemtooimah ruttâduvvojeh 650 000 euroin ihásávt Norrbotten läänihaldâttâs pehti. Lasseen sämitigge oovded sämikielâ tooimâid 216 000 eu-roin ihásávt.</p>
<p>Suomâst sämikielâlâš palvâlusah tuárjojeh ihásávt vááijuv 800 000 euroin. Taat šadda sämikielâlâš sosiaal- já tiervâsvuođâpalvâlusâi ruttâdmist sämikuávlu kieldáid, säämi kielâlaavâ heiviittem lase-koloi ruttâdmist sehe ruttâdmist kyevtkielâlâš palvâlusâi pyevtitmân. Sämikielâlâš sosiaal- já tier-vâsvuođâpalvâlusâi ruttâdem (600 000,- €) stivrejuvvoo sämitige pehti. Kieldâi kyevtkielâlâšvuo-đâst šaddee koloi (suullân 55 000 eurod) ruttâdem ij lah vittádum, pic tot mieđettuvvoo kieldâ ässeelovo mield. Säämi kielâlaavâ heivitmân uáivildum lasekoloid lii väridum ihásávt jyehimnáál riehtiministeriö haldâšemsyergist 130 000 eurod, mast lii pááccám iivij 2004 já 2006 ääigi kev-tihánnáá suullân 35 % já tuše ive 2005 ruttâdem kevttui masa ollásávt. Suomâ sämikielâlâš pal-vâlusâi ruttâdem västid stuáruduvâs peeleest Ruotâ sämikielâlâš palvâlusâi ruttâdem, mut kuávšud</p>
<p>Taažâ resurssij paaldâst. Kalga meiddei huámášiđ, et Ruotâst ij lah eidusâš säämi kielâlaahâ pic ucceeblohokielâlaahâ.</p>
<p>Sämikielâlâš palvâlusâi naavcâi lasettem ij lah vijđáht vaikuttâm sämikielâlâš palvâlusâi ovdánmân</p>
<p>Suomâst. Ličij tehálâš lasettiđ resurssijd eidu toid peelijd, main sämikielâlâš palvâlusah tarbâšuv-vojeh enâmustáá tegu toimâiävtuttâsâin, moh taam čuákánkiäsust láá oovdânpuohtum. Meid rut-tâdem vaikuttâsvuođâ kalga pyehtiđ čielgiđ já ruttâdem kevttim kalga čuávvuđ aktiivlávt. Ruttâdem finnejeijest kalga vaattâđ säämi kielâlaavâ nuávdittem já sämikielâlâš palvâlusâi ulmelâš vuávám.</p>
<p>Paijeel peeli Suomâ sämmilijn áásá tááláá ääigist sämikuávlu ulguubeln. Nuuvtpa ferttee koijâdiđ, maht sämmilij kielâlâš palvâlusâid já vuoigâdvuođâid puáhtá turvâstiđ sämikuávlu ulguubeln. Suo-mâ vuáđulaahâ täähid sämmiláid vuáđulavâlâš vuoigâdvuođâid jieijâs kielân já kulttuurân. Tááláš vuáhádâh, mast sämikielâ máttááttâs ornim sämikuávlu ulguubeln páácá sämmilâšvanhimij aktiiv-lâšvuođâ viehân, áštá sämmilij vuáđulavâlâš vuoigâdvuođâ jieijâs kielân. Nuuvtpa Suomâ staatâst lii vuosâsajasâš kenigâsvuotâ huolâttiđ sämikielâlâš palvâlusâi tuurvâstmist sämikuávlu ulguubeln.</p>
<p>Sämiseervij já -organisaatioi mield sämikielâlâš máttááttâs sämikuávlu ulguubeln kalga turvâstiđ nuuvt, et tot kalga peessâđ sierânâssajanmäksimvuođâ vuálásâžân já lasseen sämiservijd kalga mie-đettiđ ruttâdem sämikielâlâš kerho- já máttááttâstooimâ orniimân.</p>
<p>Säämi kielâlaahâ lii lasettâm sämikielâlâš jurgâlusâid. Mut puohâin tehálâš suorgijn iä lah valagin finniimist tuárvi sämikielâlâš jurgâlusah. Tááláá ääigist kalgeh virgeomâhááh pieijâđ naavzâid meiddei Internet pehti tábáhtuvvee viestâdmân, ko tot lii virgeomâhái virgálâš tieđettem, já návt säämi kielâlaavâ vuálásâš tieđettem. Meid sämitigge kolgâččij tieđettiđ toimâinis Interneetist aa-naar- já nuorttâsämikielân. Jieškote-uv haldâšemsuorgijn váiluh valmâš sämikielâlâš luámáttâhvuá-đuh, moi pehti sämikielâlâš ášástâllâm puáhtá tábáhtuđ. Táid luámáttâhvuáđuid kalga jurgâliđ sämikielân. Virgálâš ášástâllâm lii sirduumin eenâb já eenâb Interneetin. Sämikielâlâš palvâlusah láá Internet-ášástâlmist vala uáli vääniht, já taid kalga turvâstiđ. Sämikielâlâš Internet-ášástâllâm pehti puáhtá turvâstiđ sämikielâlâš palvâlusâid meiddei sämikuávlu ulguubel, jis palvâlusâi vuáváámist nuávdittuvvoo säämi kielâlaavâ.</p>
<p>Sämikielâ oopâin kalga pargosiärvusijn movtáskittiđ sämikielâ álguoopâid jottáám ulmuid juátkiđ opâinis ain ovdeláá, vâi sii juvsâččii taggaar sämikielâ tááiđu, mii piäiválâš äššigâšpalvâlmist vát-too. Pargosiärvuseh kolgâččij uáiniđ taan meiddei nahcâkoččâmâššân ađai jis álguoopâi maŋa oopah iä jotkuu, te álguoppáid kevttum äigi já resursseh maneh háská, ko álguoopâi oppâm ij täähid tuárvi šiev kielâtááiđu, mii äššigâšpalvâlmist váttoo. Puohháid virgeomâhâšpeelij jieškote-uv toi-mâsuorgij pargeid kalga tähidiđ siämmáá-árvusijd máhđulâšvuođâid oppâđ sämikielâ</p>
<p>Almos kielâlaavâst já säämi kielâlaavâst ij lah sierânâs kuoddâlemmáhđulâšvuotâ lahârikkomušâi čielgiimân ige sanktiovuáhádâh lahârikkomušâi estimân. Oovtviärdásâšvuođâlaahâ kiäldá kielâ vuáđuld tábáhtuvvee olgoštem já laavâst lii tađe várás sierânâs kuoddâlem- já sanktiovuáhádâh.</p>
<p>Säämi kielâlaahâ lii luándus peeleest juo vuáđuilaavâ-uv keežild uáivilis peeleest sämikielâ já sämi-kulttuur alnetuállee. Rikkomušâi čielgiimân já estimân lii uáli tehálâš, et säämi kielâlaavâ olášut-mân rahtuuččij čielgâ kuoddâlem- já sanktiovuáhádâh, mii puávtáččij toimâđ uássin vuoigâdvuođâ-vuáháduvâid, moh láá juo lemin.</p>
<p>Säämi kielâlaavâ olášume váátá, et säämi kielâlaahâ piäránkiäččoo tuárvi vijđáht, máhđulijn rikko-mušâin já vááijuvvuođâin puáhtá kuoddâliđ já et kielâlaavâ rikkomuššáid asâttuvvojeh ráŋgáštâsah.</p>
<p>Luándulâš vuosmuš ohtâvuođâväldim kuoddâlemaašijn ličij sämitige kielâtorvočällee, kote anaččij huolâ vyeimistorroo vuoigâdvuođâvuáháduv ooleest kuoddâlmij kieđâvuššâm vuoigâdvuođâvirge-omâháin tâi eres máhđulijn peelijn. Säämi kielâlaavâ toimâmvuotâ váátá, et kielâlaavâ rikkomušah iästojeh muuneeld kelijdeijeetásásâš sanktiovuáháduvváin.</p>
<p>Virgeomâhááh kalgeh riemmâđ árvuštâllâđ säämi kielâlaavâ vaikuttâsâid jieijâs toimáidsis já ovde-diđ tooimâs säämi kielâlaavâ vátámušâi miäldásâžžân. Virgeomâhááh kalgeh meiddei väldiđ tuo-đâst taan čielgiittâs toimâiävtuttâsâid já riemmâđ olášitteđ jieijâs toimâsyergi kyeskee toimâiäv-tuttâsâid, vâi säämi kielâlaahâ puáhtá ubâ olášuđgin. Säämi kielâlaavâ olášume váátá movtijdittee tile, mii taha luándulâš kielâkevttimtilálâšvuođâid.</p>
<p xml:lang="vep">TOIMÂIÄVTUTTÂSAH 2008 - 2011</p>
<p>Toimâiävtuttâsah láá rahtum amnâstuvâst oovdânpuáttám áášij vuáđuld. Iävtuttâsâi motomijn oosijn láá kevttum ävkkin Taažâ já Ruotâ sämitige sämikielâ pehtilittem- já ovdedemtooimah.</p>
<p>Sämikuávlu kieldâid já staatâhaldâšem ohtâduvâid kyeskee iävtuttâsah: 1. Sämikuávlu kieldah, staatâ virgáduvah/finnodâhlájádâsâh já sämiorganisaatioh kalgeh tie-đettiđ já škovliđ merikoskâsávt pargeidis säämi kielâlaavâst. 2. Sämikuávlu kieldah, staatâ virgáduvah/finnodâhlájádâsâh já sämiorganisaatioh kalgeh tie-đettiđ já kuorâttâllâđ tom, maht säämi kielâlaahâ vaikut pargosiärváduv tooimân. 3. Sämikuávlu kieldah, staatâ virgáduvah/finnodâhlájádâsâh já sämiorganisaatioh kalgeh rähtiđ muneldeijee vuáháduv tast, maht tulkkum tâi sämikielâlâš äššigâšpalvâlem uárnejuvvoo toimâsyergist já kalgeh tieđettiđ aalmugân tain ulmuin, kiäh pyehtih adeliđ äššigâšpalvâlem sämikielân. 4. Säämi kielâlaavâ olášume kalga čuávvuđ budjetekonomia já palvâlusâi kvaliteet mield. Sä-mikielâlâš palvâlusâi pyevtitmân finnejum ruttâdem já toi kevttim kalga sierânistiđ budje-tijn. 5. Sämikuávlu kieldah já staatâ ohtâduvah kalgeh rähtiđ mittedemvuáháduvâid, maht sämikie-lâlâš palvâlusâid, toi toimâmvuođâ já vaikuttâs puáhtá mittediđ. 6. Sämikielâlâš äššigâšpalvâlusâin já toi toimâmvuođâst kalga nuurrâđ merikooskâi äššigâšma-câttâs já nomâttum macâttâs kalga leđe uássin sämikielâlâš palvâlusâi mittedemvuáháduv já árvun sämikielâlâš palvâlusâi toimâmvuođâst. 7. Äššigâššáid kalga aktiivlávt tieđettiđ sii vuoigâdvuođâin já säämi kielâlaavâ adelem vuoi-gâdvuođâin palvâlussáid, tâi talle ovdediđ sämikielâ kevttim säämi kielâlaavâ vaattâm vuov-vijn. 8. Säämi kielâlaavâ iävtui tevdim sämikuávlust lii meiddei jurdâččemkoččâmâš. Uássin kieldâi oovtviärdásâšvuođâvuáváámijd já täsiárvupargo kalgeh kieldah já staatâ ohtâduvah lasettiđ pargeidis tiäđu sämmilijn, sii kulttuurist, ohtsâškodálâš sajaduvâst já historjást. Taat tiätu lasettičij ibárdâs säämi kielâlaavâ iävtui kuáttá. Jyehi sämikuávlu kieldân já staatâ ohtâduv-váid kolgâččij orniđ toimâsuorgij mield maaŋgâkulttuurlâšvuođâ-, oovtviärdásâšvuođâ- já täsiárvuškovliittâs, mast kieđâvuššuuččii eres lasseen sämmilâšvuotân já säämi kielâlaahân kullee ääših. 9. Sämikuávlu kieldah já staatâ ohtâduvah kalgeh toimâidis oovdettijn ovtâstâllâđ tooimâid já viirgijd nuuvt, et tááláš sämikieltáiđusâš pargojuávkku kevttuuččij ävkkin kieldâ tâi ohtâduv sämikielâlâš palvâlusâi/tulkkumpalvâlusâi pyevtitteijen. Taan palvâlusâst kalga tieđettiđ äš-šigâššáid. Kieldâi já staatâ ohtâduvah kalgeh karttiđ toimâsuorgijnis pargee sämikieltáiđusâš pargeid já tiäđuštâllâđ sii máhđulâšvuođâ já haalu toimâđ tulkkân. 10. Sämikuávlu jyehi tuáimee staatâ já kieldâ ohtâduvâst kalga leđe tarbâšân vijđes vuáhádâh sämikielâ uápui tuárjumân. Škovlimmáhđulâšvuođâin já kielâtááiđu vaikuttâsâin pálkkátmân kalga aktiivlávt tieđettiđ pargeid. 11. Sämikuávlu kieldâlâš já staatâlâš palvâlusâid fällee ohtâduvah kalgeh vuáđudiđ äššigâšregis-terijd, main lii äššigâš mietâmâš äššigâšregisterân, já mast čiälgá tot sämikielâ, moin sun haalijd jieijâs palvâluđ. Registerist kolgâččij čielgâđ, et haalijd-uv äššigâš njálmálâš já kir-jálâš palvâlusâid sämikielân. Register kolgâččij leđe aktiivlâš kiävtust ain äššigâškuáhtáámij ohtâvuođâst já ton vievâst puávtáččij čuosâttiđ sämikielâlâš palvâlusâid. 12. Nk. sämikielâ kielâlase prooseentlâš mere kolgâččij luptiđ. Tááláš kielâlase ij movtijdit sä-mikielâ luhâmân. Nubástutmáin pálkkááttemvuáháduv kalga sämikielâ luhâmist toohâđ eko-noomlávt kyeditteijee. 13. Nuuvt kuhháá ko aanaar- já nuorttâsämikielâ uásild ij lah virgálâš kielâtááiđu čäittim-/tuhhiittemvuáhádâh (tegu kielâtutkos) uárnejum, noomât säämi kielârääđi äššitobdeelävdi-kode, mon pargon lii tábáhtuskuáhtásávt tuođâštiđ ulmuu kielâtááiđu aanaar- já nuorttâsä-mikielâ uásild. Kieldâlâš já staatâ ohtâduvah kolgâččii toollâđ paargonuuccâmtilálâšvuođâin taam tuođâštus siämmááviärdásâžžân kielâtutkosáin já –tuođâštussáin nuuvt kuhháá ko aanaar- já nuorttâsämikielâ uásild ij lah máhđulâšvuotâ kielâtutkosân já –tuođâštusân. 14. Sämikuávlu virgeomâhááh já eres pargoadeleijeeh kalgeh sämikielâ sárnoo pargei tähidiđ siämmáá-árvusijd ekonoomlâš máhđulâšvuođâid já eres toorjâvuáháduvâid luuhâđ sämikielâ tegu sämikielâ mätihánnáá pargei-uv. 15. Kieldah kalgeh säämi kielâlaavâ 18 § miäldásávt kocceeđ uástupalvâlusâin já kieldâovtâs-tumij tooimâst et sämmilij kielâlâš vuoigâdvuođah olášuveh já vaattâđ, et palvâlusâi uárne-jeijeeh čuávvuh säämi kielâlaavâ olášume já nuávditteh säämi kielâlaavâ jieijâs toimâinis.</p>
<p>Staatâ tâi lahâasâttâs kyeskee iävtuttâsah: 16. Säämi kielâlaavâ kalga nubástutteđ (31 §) nuuvt, et lahâaasâtlâš kieldâlâš vuáđupalvâlusâid pyevtitteijee eres finnoduvah já kieldâovtâstumeh main sämikuávlu kieldâ tâi uási tast lii mieldi, váldojeh meiddei säämi kielâlaavâ miäldásâš staatâtorjuu pirrâdâhân (31 §). 17. Sämikielâlâš vuáđumáttááttâs já peivitipšo kalga leđe sierânâssajanmäksimnáál staatâ ruu-đâin kieldáid meiddei sämikuávlu ulguupiäláá kuávlust. 18. Staatâ kalga väldiđ vuotân toimâinis, et staatâhaldâšem pyevtitvâšvuođâohjelm iästá sämi-kuávlust sämikielâlâš pargojuávhu pálkkááttem já áštá säämi kielâlaavâ olášume. Pyevtit-vâšvuođâohjelm kalga olášutteđ väldimáin vuotân säämi kielâlaavâ. Meid kieldâ- já palvâ-lemráhtusuđâsmitmist kalga väldiđ vuotân, et uđâsmittem ij uážu kepidiđ sämikielâlâš pal-vâlusâid. Máhđuliih kieldâovtâstitmeh iä uážu hiäjusmitteđ sämikielâlâš palvâlusâid, veikkâ kieldâ olmoošmeeri muttuuččij syemmilâšeenâblohhoon. 19. Staatâ kalga jo-uv kanavistiđ puoh sämikielâlâš palvâlusâi pyevtittâsâi ruttâdem sämitige pehti tâi kocceeđ pyerebeht ruttâdem kevttim eromâšávt kyevtikielâlâšvuođâlase mieđeet-tijn, tâi talle rähtiđ ruttâdem vaastâlâžžân. 20. Staatâlâš já kieldâlâš almoshaldâšem ášástâllâmluámáttuvah kolgâččij puoh jurgâliđ sämi-kielân. 21. Sämikuávlu ulguupiälááh staatâ ohtâduvah já ministeriöh kolgâččii jurgâliđ sämmilijd kyes-kee laavâid já kuávdášlâš aalmug vuoigâdvuođâid já kenigâsvuođâid kyeskee tieđettempá-párijd/raavâkirjáid sämikielân. 22. Staatâ uđđâ pálkkááttemvuáhduvâst kalga sämikielâ táiđu leđe päälhi loptejeijee ánsun ain sämikuávlust tuáimee staatâ ohtâduvâst tâi finnodâhlájádâsâst, moi toimâkuávlun sämikuáv-lu kulá. 23. Staatâ kalga ovdediđ toimâinis já ruttâdmis vievâst sämikielâlâš tiäđusirdem šoddâm Suo-mân sehe toohâđ máhđulâžžân puohâi sämmilij täsiárvulâš máhđulâšvuođâid čuávvuđ sämi-kielâlâš uđđâsijd jiärmálij tijmeaaigij. 24. Staatâ kalga čujottiđ sämitige pehti jyehimnáál merikoskâsöš meriruuđâ sämikielâlâš párnái já nuorâi kerhotooimâ ruttâdmân. 25. Staatâ kalga tulkkuumijnis rähtiđ taid vuáđuprinsiipâid, moi mield meriduvvojeh toh virge-omâhááh, maid säämi kielâlaahâ kuáská virgeomâhâštooimâ luándu keežild. 26. Sämmilij kielâlâš vuoigâdvuođâi visásmitmân säämi kielâlaavâ rikkomušâi pyehtim vuoi-gâdvuođâvuáháduv pirrâdâhân lii uáli tehálâš säämi kielâlaavâ olášume-uv tááhust. Rikko-mušâi čielgiimân já estimân kalga rähtiđ čielgâ kuoddâlem- já ráŋgáštemvuáháduv.</p>
<p>Škovlimvuáháduv kyeskee iävtuttâsah 27 Juo áámmátškoliittâsâst kalga väldiđ vuotân sämikieltáiđusii pargojuávhu tášrbu já toohâđ máhđulâžžân sämikielâ luuhâm juo škovliittâsääigi. Videokáidusmáttááttâs pehti puáhtá máttááttâs orniđ Maadâ-Suomân-uv. Eromâš stuorrâ sämikielâtáiđusâš pargojuávhu tárbu lii poolisvuomijn, Laapi etikuávdáást já sosiaal- já tiervâsvuođâsyergist. 28 Sämikuávlu kieldâi vuáđumáttááttâsâst já nube tääsi máttááttâsâst kalga kieđâvuššâđ säämi kielâlaavâ já kielâlâš vuoigâdvuođâid. 29 Sämikuávlun áámmátpargojuávhu škuávlejeijee oppâlájádâsâi máttááttâsâst (el. Laapi ollâ-opâttâh, Oulu ollâopâttuv Giellagas-instituut já šoddâdemtiettui tieđâkodde sehe Ruávinjaar-gâ áámmátollâškovlâ, SMK já poolisáámmátollâškovlâ) kalgeh kieđâvuššâđ säämi kielâlaa-vâ já ton kenigâsvuođâid. 30 Oovtviärdásâšvuođâlaavâ já säämi kielâlaavâ máhđulâžžân toohâm positiivlâš sierânâskoh-tâlem kalga kevttiđ ävkkin vijđásubbooht škovlimvuáháduvâst. Sämikielâlâš palvâlusâid kalgâ turvâstiđ juo škovlimpaje ääigi nk. sämmilâštiätumeerijn kuávdášlâš škovlimsuorgijn, main kielâtiätumeeri ij vala lah.</p>
<p>Válduášálávt sämitige kyeskee iävtuttâsah: 31 Sämitigge kalga algâttiđ čielgimpargo sämikielâlâš palvâlusâi tuurvâstmist já oovdedmist sämikuávlu ulguubeln oovtâst riehtiministeriöin, sämiseervijguin já ucceeblohováldálâžžáin. 32 Sämmilij kielâlâš vuoigâdvuođâi olášutmân ličij ávhálâš, jis sämitigge vuáđudičij oovtâst sämikuávlu kieldâiguin mottoomlágánijd kielâkuávdáid, main toimâččii sämikieltáiđusiih virgealmaah já toimâulmuuh. Kuávdáin sämmiliih puávtáččii eelliđ viežžâmin sämikielâlâš äššigâšpalvâlem já koijâdmin ravvuid já tiäđuid el. säämi kielâlaavâst já sämmilij kielâlâš vuoigâdvuođâin sämikuávlu kieldâi já staatâ virgeomâháin. 33 Kieldah, staatâ ohtâduvah já sämitigge kolgâččii tutkâđ máhđulâšvuođâid vuáđudiđ ohtsijd viirgijd, moiguin sämikielâlâš palvâlusah turvâstuuččii. 34 Sämitigge kalga tieđettiđ aktiivlávt säämi kielâlaavâst sämmiláid já movtijdittiđ sämmilijd kevttiđ sämikielâ. 35 Sämitigge kolgâččij vuáđudiđ ive kielâtaho - palhâšume, mii mieđettuuččij pyeremustáá sämmilij kielâlâš tile pyeredâm staatâ tâi kieldâi ohtâdâhân tâi eres uážžoi já návt toovân movtijditáčij positiivlávt virgeomâháid pyerediđ sämmilij kielâlâš tile. 36 Sämitigge kalga toimâinis faallâđ kielâpalvâlusâid meid sämikieltáiđusáid já išediđ sämmi-lijd sämikielâlâš ášástâlmist virgeomâháin. 37 Sämitigge kalga faallâđ tâi čäittiđ tom, kote pasta faallâđ säämi kielâlaahân já sämikulttuu-rân kullee škovlim- já máttááttâspalvâlusâid kieldáid, staatâ virgáduvváid já finnodâhlájá-dâssáid. 38 Sämitigge kalga haahâđ pisovâš ruttâdem sämmilâš rävisulmuid sämikielâ luuhâm- já čääl-limtááiđu hahâmân já čäittiđ tahheid, kiäh uárnejeh sämikielâ škovlim. 39 Sämitigge já staatâ kolgâččáin toimâidiskuin já ruttâdmijguin adeliđ máhđulâšvuođâ sämi-kielâlâš rijjâ čuovviittâspargo máttááttâsân. 40 Puáttee säämi kielâlahâčielgiittâs várás kolgâččij tutkâđ adeliđ máhđulâšvuođâ ovtâstiđ oovtviärdásâšvuođâlaavâ olášume já säämi kielâlaavâ olášume čuávvum sämikuávlust. 41 Säämi kielârääđist vuáđuduvvoo orgaan, mast lii jieijâs meriruttâ já mon puáhtá jiečânâs haldâšiđ já stivriđ kielâovdedemtoimáid. Sämikielâ toimâttâh sirdoo kielârääđi vuálásâžžân já sämikielâ toimâttâh ovdeduvvoo kielâkuávdáá suundán äššitobden sämikielâ kyeskee koččâmâšâin.</p>
</body></document>
