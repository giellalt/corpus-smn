<document xml:lang="smn" id="no_id"><header><title>Uđđâ jienah – anarâškielâ oppâm râvisolmožin</title><genre code="science"/><author><person firstname="Annika" lastname="Pasanen" sex="f" born="" nationality="FI"/></author><year>2018</year><wordcount>6403</wordcount><conversion_status type="standard"/><availability><license type="standard"/></availability><origFileName>http://dutkansearvi.fi/verkkolehti-ps/julkaisut-ps/nr-12018-copy/</origFileName><metadata><uncomplete/></metadata><version>XSLtemplate $Revision: 161400 $; file-specific xsl  Revision; common.xsl  $Revision$; </version></header><body><p>Annika Pasanen</p>
<p>FT</p>
<p><em type="bold">Laiđiittâs </em>Artikkâl vuáđđun lii jieččân post doc –haahâ <em type="italic">Saamen kielten intensiivisen aikuisopetuksen vaikutukset Suomessa </em>. Lam porgâm hahhuinân ive 2017 rääjist, já tom ruttâdeh tááláá tiäđu mield Suomâ Kulttuurruttârááju já Helsig ollâopâttâh. Hahhust mun tuuđhâm Suomâst iivij 2009 - 2016 uárnejum sämikielâi – anarâškielâ, nuorttâlâškielâ já pajekielâ – ubâ ive pištevâš intensiivmáttááttâs vaikuttâsâid sämikielâi tilán. Amnâstâhhân must lii cuáŋuimáánust 2017 uárnejum koijâdâllâm, mon lam vuolgâttâm puohháid, kiäh láá luuhâm sämikielâ Säämi máttááttâskuávdáá (ovdâskulij kiävtám uánádâs SMK) ubâ ive škovliittâsâst ivveest 2011 ovdâskulij, já anarâškielâ tááhust meiddei toid, kiäh uásálistii luuhâmpaje 2009-2010 tievâsmittemškovliittâsân, mon Oulu ollâopâttâh ornij oovtâst SMK:áin já Anarâškielâ servijn. Čieŋâlub sahhiittâllâmmateriaal uáppein čuákkejuvvoo maŋeláá. Amnâstuv nubbe uási tuálá sistees neelji máttáátteijee vuáđulâš fáddásahhiittâlmijd. Koččâmuš lii ulmuin, kiäh pargeh teikâ láá tutkâmuš äigipaajeest (2009-2016) porgâm váldumáttáátteijen SMK sämikielâ já kulttuur linjeest. </p>
<p>Taan artikkâlist kieđâvušâm kielâ intensiivmáttááttâs já kielâ oppâm rävisolmožin iänááš anarâškielâ uáinust. Finnejim Webropol-koijâdâlmân 85 vástádâssâd, main 31 pajekielâ lohhein, 14 nuorttâlâškielâ lohhein já 40 anarâškielâ lohhein. Anarâškielâ lohheeh lijjii ohtsis 64:s ivij 2009-2016 kuuđâ kielâškovliimist (tievâsmittemškovlim já vittâ SMK-škovlim). Koijâdâlmist 40 västideijed taha 63 %, mon puáhtá toollâđ viehâ šiev vástádâsmeerrin. Ton keežild keejâm, et must lii šiev vuáđu analysistiđ anarâškielâ rävisulmui škovlim. Tievâsmittemškovliittâsâst 2009-2010 kávnoo ovdil almostum materiaal. Ovdemužžân tast kalga mainâšiđ Olthuis, Kivelä já Skutnabb-Kangas monografia <em type="italic">Revitalising indigenous languages: How to recreate a lost generation </em>(2013), mii kovvee oles škovlim tuáváá,vuávámpargo, olášuttem já puátusijd. Muu anarâškielâ iäláskitmân kyeskee náguskirjetutkâmuš (Pasanen 2015) ohtân fokusin vuod lii tievâsmittemškovlim kielâmiäštár-uáppee-hárjuttâllâm, mon mun kuvviim sehe uárnejeijee ete uáppei já kielâmiäštárij uáinust. Uđđâ sárnoi koččâmuš lii puáttám oovdân meiddei motomijn tieđâlijn artikkâlijnân (Pasanen 2014; Pasanen, teddilmist). </p>
<p>Mun irâttâm taan artikkâlist hammiđ kove tast, magareh ulmuuh vyelgih luuhâđ anarâškielâ já magarij suujâi keežild, magareh feeriimeh ulmuin láá ive pištee kielâ- já kulttuurškovliimist, moin naalijn sij uáppih kielâ já maht sij kevtiškyetih tom eellimstis. Koččâmuš sämikielâi uđđâ sárnoin lii anarâškielâ tááláá tile já puátteevuođâ tááhust eellimtehálâš. Eenikielâlij sárnoi puáris puolvâ kiäppán ja uđđâ páárnášpuolvâ lii esken šoddâmin. Monâttum suhâpuolvâ (kj. 1. vyelilovo) sii kooskâst lii tot, kote kolgâččij toollâđ kielâ eellimvuáimálâžžân já sirdeđ tom párnáid. Intensiivmáttááttâs puátusijn, vaikuttâsâin já vädisvuođâin finnejum tiätu puáhtá leđe ävkkin sämikielâi máttááttâs já iäláskittem vuáváámist já išediđ eres-uv almugijd sii viggâmušâin huksiđ monâttum suhâpuolvâ uđđâsist.</p>
<p>Artikkâl vuosmuu vyelilovvoost mun kuvviim anarâškielâ tááláá tilán vaikutteijee historjálijd tábáhtuumijd já prosessijd. Tot lii taarbâšlâš ton ibbeerdmist, mane rävisulmui kielâškovlim lii anarâškielâ siärváduvâst nuuvt tehálâš. Mun puávtám meid oovdân almugijkoskâsij kielâsosiologisâš tutkâmkiedist majemui aaigij pajanâm <em type="italic">new speaker </em>(‘uđđâ sárnoo’) –tutkâmuš, mii kieđâvuš ucceeblovokielâi sárnoid, kiäh láá oppâm kielâ pääihi ulguubeln. Távjá koččâmuš lii eidu kielâ oppâmist já kiävtun väldimist rävisolmožin. </p>
<p>Artikkâl nubbe vyeliloho kieđâvuš tom, magareh anarâškielâ rävisolmožin uáppeeh láá já maggaar tuáváást sij puátih. Kuálmád lovvoost mun kuvviim sii feeriimijd anarâškielâ oppâmist ja niäljád lovvoost ive pištee kielâškovlim puátusijd já vaikuttâsâid. Motomij soojij spejâlistám uáppeikoijâdâllâmvástádâsâid SMK sämikielâ já kulttuur linjái uáivimáttáátteijei jurduid ja feeriimáid sehe eres materiaalân, mii fáádást kávnoo. Mun viärdádâlâm anarâškielâ lohhei vástádâsâid eres sämikielâ lohhei vástádâssáid. Viiđâd vyelilovvoost kiäsám koijâdâllâm puátusijd oohtân já analysistám taid čieŋâlubbooht sehe puávtám oovdân tutkâmuš jotkâkoččâmušâid.</p>
<p><em type="bold">Historjálâš já kielâsosiologisâš tuávááš </em>Toi aaigij rääjist, kuus ulmuu tiätu uulât, anarâškielâ lii sarnum tááláá Aanaar kieldâ jävri- já juhâkuávluin. Historjálij käldei vuáđuld lii oskottettee, et sárnoojuávkku ij lah kuássin dramaatlávt stuárrum ige kiäppánâm – koččâmuš lii ain lamaš muádičyeđe ulmust (kj. ovdm. Nickul 1968: 38; Äimä 1902). Anarâšah láá meiddei aassâm viehânáál siämmáá kuávlust. Sii elimân já kielân vaikutteijee tileh láá kuittâg uáli radikaallávt muttum. Aanaar lii kuhháá lamaš uáli maaŋgâkulttuurlâš já –kielâlâš kuávlu. Jieškođeh-uv kulttuurlâš já kielâjuávhuh láá jottáám Aanaar kuávlust, tuálvum anarâšâin maidnii já puáhtám sijjân maidnii, vaikuttâm sii elimân já loopâ loopâst meid asâiduttâm sii ärbivuáválijd enâmijd. Syemmilij já pajekielâlij varrim Anarân 1800-lovvoost, eellimvuovij nubástus piivdost maŋgâmuddosii päikkituálun já puásuituálun, espanjatavdâ, suomâkielâ pajanem váldukielâ sajattâhân 1900-lovo aalgâbeln, suáđih já evakko sehe nuorttâlâšâi asâiduttem 1940-lovo loopâst láá ovdâmeerhah anarâškielâ tilán korrâsávt vaikuttâm tábáhtuumijn. Val 1900-lovo aalgâst anarâškielâ lâi kuávlu váldukielâ, mut suomâkielâ vuoitij viehâ jotelávt suomâkielâlij värrejeijei, almolâš modernisaatio já suomâkielâlii škovlâlájádâs keežild. Soođij maŋa kielâtile huánánij ain, ko evakko- já uđđâsisthuksimäigi nannejii suomâkielâ sajattuv Anarist. Veikâ anarâškielâliih rävisulmuuh jotkii anarâškielâ sárnum koskânis, te ain eenâb perrui kiellân šoodâi suomâkielâ já ain härvibeht párnááh oppii anarâškielâ. Ko ovdil soođij anarâškielâ val kullui perruin viehâ vijđáht, te 1960-lovvoost šoddâm párnáin innig häärvis sárnuškuottii anarâškielâ eenikiellân. (Anarâškielâ šoddâmist uhkevuálásâžžân kj. Olthuis 2000; Olthuis &amp; al. 2013: 31-34; Pasanen 2015: 86-95.) </p>
<p>Motomeh, aainâs Lesk-Ant Uulá (Uula Morottaja), huámmášii kal jo ovdil soođij, mii lii tábáhtuumin, já vađâškuođij staatâst já sämmilijn tooimâid anarâškielâ paijeedmân (Olthuis 2000: 571). Muádi vuođâlohán ij kuittâg ennuskin mihheen tábáhtum, pic kielâ tuše kuuloold monâttij sárnoidis já roolis. Ko sämmilij etnisâš lihâdâs aalgij Suomâ peln vaikuttiđ 60-70-lovvoost, anarâškielâ já anarâšâi rooli tast lâi kuhháá viehâ uáinimettum. Vuosmuuh ovdánemmeerhah lijjii škovlâmáttááttâs älgim 70-lovvoost, anarâškielâ kevttim radiotooimâst 80-lovo aalgâst, kiirjij almostittem tyellittälli já uánihis kielâkuursah rävisulmuid.</p>
<p>Merkkâtábáhtus lâi Anarâškielâ seervi vuáđudem 1986. Lam jieččân nágustutkâmušâst miäruštâllâm tom anarâškielâ iäláskittem vuosmuu páárrun. Talle lâi almolávt ettum jiänusân, et kielâ láppoo forgâ, jis mihheen ij porguu. Tast aalgij tátulâš já pisovâš pargo ton estimân. (Pasanen 2015: 96-105.) Anarâškielâ servi vuájui algâivij ennuv kirjálâšvuođâ kuástidmân já astoääigi tooimâi orniimân. Uáivipargon šoodâi Anarâš-loostâ almostittem. Taah tooimah lasettii čuuvtij kielâ kevttimdomenijd já kielâ áárvu, mut uđđâ sárnoid toh iä puáhtám. Kielâ pisoi ain koskâahâsij já puárásij kiellân – spiekâstâhhân tuše seervi jođetteijeekuáhtás párnááh, nelji kaandâ, kiäh lijjii oppâm anarâškielâ eeni- vâi kolgâččij-uv ettâđ eejikiellân. Tile kuittâg muttuuškuođij jotelávt, ko servi algâttij kielâpiervâltooimâ ive 1997. Anam taam anarâškielâ iäláskittem nubben páárrun já äigipaijeen, mon rääjist kielâsiärváduvâst lii lamaš joođoost jorgokielâmolsom (eŋg. <em type="italic">reversing language shift </em>, suom. <em type="italic">käänteinen kielenvaihto </em>). Uđđâ anarâškielâ sárnoi puolvâ lâi vistig oovtâ piervâljuávhu stuárusâš, 8 párnážid, mut ivveest ihán tot kuuloold stuárui, ko škovlâahasiih vuolgii škoovlân já sii sajan pottii uđđâ párnááh piervâlân. </p>
<p>Ive 2000 Suomâ vuáđumáttááttâslaahân poođij nubástus, mon mield staatâ koolgâi mävsiškyettiđ sierâ ruttâdmáin sämikielâlii máttááttâs ornim Säämist. Tot merhâšij tom, et kielâpiervâlpárnááh pessii luuhâđ škoovlâst masa puoh amnâsijd anarâškielân. Vuosmuu keerdi oles historjást anarâškielâ finnijvirgálâš sajattuv párnái čuovviittâskiellân. Taat nubástus uuigâi joton stuorrâ aašijd, tego oppâmateriaalij rähtim anarâškielân já sánáduv huksim maaŋgâ syergist, moin anarâškielâ ij lamaš kuássin ovdil kevttum. (Olthuis 2000; Olthuis 2003.)</p>
<p>Kielâiäláskittempargo stuárráámus vädisvuottân lâi aalgâ rääjist pargeevääni. 90-lovo pelimuddoost tile lâi taggaar, ete vuálá 30-ahasiih sárnooh lijjii muádis. Pargoahasiih, kiäh liččii kiävttám kielâ aktiivlávt, lijjii ubâ paje uccáá – sárnuhánnáá tagarijn, kiäh liččii máttám sehe sárnuđ ete luuhâđ já čäälliđ anarâškielâ. Toh, kiäh liččii kolgâm oppâđ anarâškielâ 60-lovvoost ovdâskulij, lijjii pááccám anarâškielâttáá. Maaŋgâ suuvâst kielâsirdem lâi tiäđust-uv potkânâm jo tolebiššáá, nuuvt et saahâ lâi eenâb ko oovtâ kielâttis suhâpuolvâst. Taggaar juávhust sárnoo termáin <span type="quote">“monâttum suhâpuolvâ”</span> (eŋg. <em type="italic">lost generation </em>). Kielâ maassâd finnim monâttum suhâpuolvân lii korrâ pargo, maaŋgânáál korrâsub ko kielâsirdem párnáid (kj. Grenoble &amp; Whaley 2006: 56-58). Motomeh pasteh oppâđ kielâ uánehis kuursâin já jiešmáttááttâlmáin, mut iänáás ulmuid taat ij lah tuárvi. Tarbâšuvvojeh intensiivuápuh, moh pišteh tuárvi kuhháá já moh fäälih tuárvi máhđulâšvuođâid kielâ kevttimân. Tot vuod váátá ennuv orniistâllâm já ruuđâ-uv. Vuosmužžân tarbâšuvvoo tiäđust-uv motivaatio, haalu finniđ olssis kielâ. Maaŋgâ anarâš perrust motivaatio stuárui, ko perruu párnááh sárnuškuottii kielâ piervâlist já škoovlâst. </p>
<p>Anarâškielâ vuosmuš intensiivlâš kielâškovlim uárnejui kiđđuv 1999. Tot piištij kiđđâluuhâmpaje já vuolgij aaibâs algâtääsist. Uáppeeh lijjii suullân 15:s, já motomijn sist lijjii párnááh kielâpiervâlist. Škovlim piejâi joton maaŋgâ ulmuu persovnlii kielâmolsom anarâškielân mut ij pastam čuávdiđ pargeevänivuođâ. Sahhiittâllâmmateriaalist, mon lam nuurrâm ivij 2005-2006 anarâš kielâsiärváduv jesânijn – kielâpiervâlpárnái vanhimijn, kielâpargein já eres ulmuin – kulloo uáli čielgâsávt ilo uđđâ pärnipuolvâst, mutâ siämmást huolâ tast, et párnái vanhimeh iä määti kielâ, mut párnáid ij kavnuu kielâlâš toorjâ ige kielâfalâldâh kielâpiervâl já škoovlâ ulguubeln. Ive 2007 šoodâi juurdâ rävisulmui intensiivškovliimist,moos rekrytistuuččii toh ulmuuh, kiäid kielâsiärvádâh enâmustáá tarbâšičij. Taan jurduu puáđus lâi anarâškielâ tievâsmittemškovlim 2009-2010. Škovlim piištij oles ive, já ton maŋa maailmist lijjii 17 uđđâ, pargoahasâš anarâškielâ sárnod jieškote-uv pargosuorgijn. (Pasanen 2015: 167-168, 228-250; Olthuis &amp; al. 2013.)</p>
<p>Tievâsmittemškovlim algâttij oppeet uđđâ mudo anarâškielâ iäláskitmist. Ton puáđusin vuáđudui uđđâ kielâpiervâljuávkku, aalgij anarâškielâlâš amnâsmáttááttâs paješkoovlâst, anarâškielâst šoodâi ohtâ Aanaar servikode pargokielâin, mediafalâldâh lasanij já anarâškielâ máttááttâs Oulu ollâopâttuvâst vijđánij válduamnâs táásán. Ton puáđusin meid maŋgâseh kevtiškuottii anarâškielâ párnáidiskuin, huolhijguin, skipárijguin já ubâ siärváduvâst já sosiaal viärmáduvâin. Ohtâ puoh tehálumos puátusijn lâi tot, et anarâškielâ intensiivlâš máttááttâs rävisulmuid šoodâi Säämi máttááttâskuávdáá škovlimfalâlduv pisovâš uássin. Ivveest 2011 ovdâskulij lii toimâm oles ive pištevâš anarâškielâ já kulttuur linje, mon siskáldâs lii maaŋgâin oosijn siämmáásullâsâš ko tievâsmittemškovliimist. (Olthuis &amp; al. 2013: 129-144.; Pasanen 2015: 133-138.)</p>
<p>Uđđâ sárnoi mere ij lah máhđulâš rekinistiđ tárkká, ko kihheen ij pyevti keessiđ čielgâ raajijd kielâsárnoo já ij-sárnoo kooskân. Jis kuittâg kiäččá tuše toi párnái lohomere, kiäh láá kyevtlov ivveest uásálistám kielâpiervâltooimân Aanaar já Avveel juávhuin, tot aldanškuát čyeđe párnáá. Jieškote-uv suujâin puohah sist iä lah kuássin sárnuškuáttám anarâškielâ aktiivlávt teikâ kielâtáiđu lii škoovlâavveest teikâ ton maŋa vájáldum. Mun uáinám kuittâg realistlâžžân, et eenâbloho toin vááijuv čyeđe párnáást láá šoddâm mottoom tääsist kyevtkielâgin. Uđđâ rävisolmoošsárnoi meereest puáhtá ettâđ masa siämmáá. Ko váldá vuotân puoh intensiivškovliittâsâid ja tom, et meiddei jiečânâs uápui, uánihis kuursâi já ollâopâttâhmáttááttâs peht láá šoddâm mottoom verd sárnooh, te rävisulmui meeri-uv aldanškuát čyeđe. Čielgâs lii, et sii-uv kielâtááiđust já kielâkevttimist lââ uáli stuorrâ iäruh.</p>
<p>Uđđâ sárnooh láá jo taan räi lamaš uáli merhâšittee roolist anarâškielâ siärváduvâst (Pasanen 2015: 168-170). Anarâškielâ sirdemân lahtâseijee pargoin – máttátmist já párnái tipšomist – masa puoh pargeeh láá uđđâ sárnooh. Siämmáánáál uđđâ sárnooh láá meiddei toh, kiäh tááláá ääigi sárnuh uccâpárnáid päikkikiellân anarâškielâ. Uđđâ sárnoi oppâmproosees, kielâtááiđu, kielâlii identiteet, kielâvaljiimijd, háástuid já táárbuid lii tehálâš tutkâđ, vâi anarâškielâ siärvádâh piäsá ovdániđ nuuvt pyereest ko máhđulâš toi resursijguin já ton tiileest, moh tast onnáá peeivi láá.</p>
<p>Kielâoppâm, tego eenikielâlij kielâovdánem já nubben kiellân máttááttâllee oppâmproosees, láá maailm kielâtutkâmuš kiedist tutkum ennuv já kuhháá. Kielâi uhkevuálásâšvuotâ já iäláskittem pajanii mailmvijđosii tutkâmfáddán 1990-lovvoost, já tađe mield šoodâi tárbu kuvviđ pyerebeht meid taid uđđâ kielâoppâmtiilijd já kielâsárnoojuávhuid, moh lahtâseh nomâlâsân kielâmolsom já kielâi iäláskittem konteekstân. Ohtâ majemui iivij ovdánâm tutkâmsuorgijn kočoduvvoo new speakers –tutkâmuššân, adai uđđâ sárnoi tutkâmuššân. Tot lii porgum enâmustáá Euroop kuávlulij ucceeblovokielâi (eŋg. <em type="italic">regional minority languages </em>), tego baskikielâ, iirikielâ ja manksikielâ sárnoi kooskâst. O’Rourke, Pujolar já Ramallo (2015: 2) huámášuteh, et uđđâ sárnoi tutkâmuš puáhtá siämmáá pyereest kuoskâđ algâalmugij kielâi <span type="quote">“uđđâsist opâttâllâm”</span>, kielâ maasâd väldim kielâmolsom maŋa. Tutkâmsyergi kieđâvuš ucceeblovokielâid, maid lii máhđulâš oppâđ pääihi ulguubeln, institutionaallávt uárnejum haamijn. Tágáreh láá om. uccpárnái kielâlávgu, kielâlávgumáttááttâs teikâ rävisulmui kielâškovlim. Tot meerhâš táválávt meiddei tom, et kii peri puáhtá oppâđ kielâ, adai kielâoppâm ij lah räijejum etnisávt. Uáinám, et <em type="italic">new speaker </em>–tutkâmuš algâvuolgâ já metodeh heivejeh pyereest meiddei anarâškielâ tááláá tile kuvviimân, já jieččân post doc –hahhuu ohtân ulmen lii-uv heiviittiđ <em type="italic">new speaker </em>–tutkâmuš anarâškielâ kielâsosiologisâš tutkâmân.máttááttâlmân, kielâkevttim jieškote-uv domenijn, uđđâ gaeli sárnoi identiteet, koskâvuotâ eenikielâlâš sárnoiguin, jurduuh gaelikielâst já ton puátteevuođâst. Huámášume kiddee uđđâ sárnoi juávhust tot, et nubenáál ko Säämist (kj. 2. vyelilovo), eenâbloho sist láá almaah. Pujolar já Puidgevall (2015) vuod láá tutkâm espanjakielâlâš nuorâ rävisulmuid, kiäh láá oppâm já kevtiškuáttám katalaankielâ Katalonia kuávlust. Suoi kuvviv uđđâ katalaan sárnoi kielâlâš eellimkeerdijd já toin nomâlâsân nubástusâid, jorgálduvâid, maid suoi kočodává katalaankielâlâš termáin <em type="italic">muda, mudes </em>. Toh pyehtih leđe tábáhtumeh, kuás espanjakielâ sárnoi lii šoddâm kontakt katalaankieláin teikâ kuás kielâi rooli ulmuu elimist lii muttum. Toi jorgálduvâi peht suoi halijdává kuvviđ, maggaar lii šoddâđ katalaan sárnon, maggaar proosees tot lii já mii toos vaaikut. Kiäsnii merhâšittee jorgáldâh lii lamaš uđđâ škoovlâ algâttem, já kiäsnii veikâbâ tot, et uđđâ pargosaajeest hovdâ lii tiervâttâm pargee katalaankielân já sun lii iberdâm, et tääl ferttee sárnuškyettiđ katalaan. </p>
<p><em type="bold">Anarâškielâ uđđâ sárnooh – kiäh sij láá? </em>Mun toohim Webropol-koijâdâllâm Säämi máttááttâskuávdáást sämikielâi já kulttuurij linjáin luuhâm ulmuid cuáŋuimáánust 2017. Koijâdâllâm lâi suomâkielâlâš, ko siämmáš luámáttâh vuolgâttui puoh sämikielâi lohheid. Piejâm motomin čielgâsvuođâ tiet uáinusân meid suomâkielâlijd vástádâsmuulsâiävtuid. Koijâdâlmân västidii 40 anarâškielâ oppâm olmožid. Sist 11:s lijjii uásálistám tievâsmittemškovliittâsân 2009-2010. Luuhâmive 2011-2012 SMK anarâškielâ já kulttuur linjá uáppein käävcis västidii, luuhâmive 2012-2013 uáppein čiččâmâs, luuhâmive 2013-2014 uáppein kuuđâs,luuhâmive 2014-2015 uáppein meiddei kuuđâs já luuhâmive 2015-2016 uáppein kyevtis. Vástádâsâid tuđhâdijn ferttee mušteđ, et västideijeeh láá kielâsárnon uáli jieškote-uvlágán muddoost: motomeh láá oppâm kielâ käävci ihheed tassaaš já motomeh tuše ihe tassaaš. Koijâdâllâm tuáváášuásist koijâdui västideijee alemus škovliittâs, vuođâloho kuás sun lii šoddâm, suhâpeeli já etnisâš juávkku, moos västideijee vuosâsajasávt identifist jieijâs. Koijâdui meid tehálumos motiiveh škovliittâsân uásálistmân, máhđulâš anarâškielâ táiđu ovdil škovlimive sehe tot, maatij-uv västideijee monnii eres sämikielâ ovdil anarâškielâ uápui. </p>
<p>Anarâškielâ lohheeh láá viehâ škuávlejum juávkku: jobâ ohtnubálovásist lâi aaleeb ollâopâttâhtođhos já siämmáánáál ohtnubálovásist vyeleeb ollâopâttâhtođhos. Käävci uáppee alemus tođhos lâi koskâtääsist, vittâsist lâi opâttâhtääsi škovlim, niäljás alemus škovlim lâi luvâttâh já oovtâst vuáđuškovlâ. Ave peeleest västideijeejuávkku lâi viehâ heterogeenâlâš. Stuárráámus aheluokka lijjii 80-lovvoost šoddâm ulmuuh, 14 västideijed. Čuávuvâžžân enâmustáá lijjii 70-lovvoost šoddâm västideijeeh, oovces. Čiččâmâs lijjii šoddâm 60-lovvoost já siämmáánáál čiččâmâs 50-lovvoost. 90-lovvoost šoddâm västideijeeh lijjii kuulmâs.</p>
<p>Suhâpelijuáhášume lâi uáli čielgâs: 40 västideijest 36 ađai 90 % lijjii nisoneh, já almaah lijjii neeljis, ađai 10 %. Anarâškielâ lohhei kooskâst nisonij uási lâi kustoo val stuárráb ko oles koijâdâlmân västideijei juávhust: tast nisoneh lijjii 85 % já almaah 15 %. Máttáátteijei sahhiittâlmij já SMK sämikielâ uáppei nommâlistoi vuáđuld čiälgá, et taah lovoh kovvejeh tuođâlii tile sämikielâi lohhei koskâvuođâst. Koččâmuš ij lah tast, et nisoneh liččii tuše västidâm ennuv iäljárubbooht. Mane almaah láá nuuvt čielgâ ucceeblohhoon sämikielâi škovliittâsâst? Čuávuvâš ääših mainâšuvvojeh máttáátteijei sahhiittâlmijn:1. Suhâpeelij pargoroolih perrust: Nisonij rooli kielâsirden lii stuárráb já sij jurdâččeh eenâb párnáidis já sii puátteevuođâ. Tavekuávlu almaah láá ennuv meddâl pääihist, ige sist lah äigi kielâaššijd. Almaah láá eenâb kiddâ luánduiäláttâsâin, moin lii vaigâd vyelgiđ ihán meddâl: turist- já puásuipargoh. 2. Almoliih suhâpeli-iäruh: Lii maggaarnii kulttuurlâš trendi, et kielâi luuhâm lii eenâb nisonij äšši. Kieldâ já staatâ pargosoojijn eenâblovvoost láá nisoneh, já sij oceh sämikielâid luuhâđ viehâ ennuv. Almaah iä ane kielâ- já kulttuurtooimâid nuuvt tehálâžžân, pic sij aneh jieijâs puđâldâsâid ennuv tehálubbon. Škovlâjotemist láá kenski pááccám hyenes muštoh tävjibeht almaid. Almaah iä távjá ane kielâ rooli identiteetist nuuvt tehálâžžân.</p>
<p>Marjut Aikio kieđâvuš uánihávt nisonij já almai jieškote-uvlágán koskâvuođâ sämikielâin jieijâs tutkâmušâst Vuáču kuávlu kielâmolsomist. Sun maainâš, et távjá eidu perruu enni viggá oppâđ sämikielâ, meiddei talle ko enni lii syemmilâš já eeči sämmilâš. Suu mield siärváduv ulguubeln puáttee ulmui lii älkkeb kevtiškyettiđ sämikielâ ko siärváduvâst šoddâm ulmui, kii puáhtá kyeddiđ fárustis <span type="quote">“myötäsyntyisenä painolastina saamea kieltävää tabua”</span>. (Aikio 1988: 312.) Aikio mainâšem tile lii uáli táválâš meiddei anarâškielâ siärváduvâst. Perruin, moin enni lii syemmilâš já eeči sämmilâš, nomâlâsân enni lii táválubbooht tot, kote máttááttâl anarâškielâ, siämmást ko eeči távjá máttá kielâ váhá teikâ ij ollágin (Pasanen 2015: 167). Puohah sämikielâi máttáátteijeeh (neeljis) mieđetteh sahhiittâlmijn, et lii vaidâlittee, mon uccáá almaah uásálisteh intensiivmáttáttâsân teikâ ubâpaje loheh sämikielâ, já et maidnii kolgâččii porgâđ toos. Tot <span type="quote">“miinii”</span> sátáččij leđe eenâb persovnlâš tääsi kielâmáttááttâs, mii tábáhtuuččij ulmui lunne, sii luándulâš eellim- já pargopirrâsist, teikâ eenâb toimâlâš kielâmáttááttâs, mii sátáččij heiviđ tavekuávlu almaiulmuid pyerebeht ko kielâoopâ luuhâm luokkavisteest. Taggaar vyevih vuod iä šoodâ jiešmeidlist, pic taid kolgâččij vuáváđ pyereest. Kielâmáttááttâs priivaatulmuid mávsáččii luándulávt ennuv eenâb ko máttááttâs oles juávkun.</p>
<p>Koijâdim, magarin västideijeeh enâmustáá aneh jieijâs etnisávt. Muulsâiävtuh lijjii: <span type="quote">“sämmilâš”</span>, <span type="quote">“syemmilâš”</span>, <span type="quote">“miinii eres”</span>, <span type="quote">“jiem haalijd västidiđ teikâ miäruštâllâđ”</span>. 40 ulmust 14:s aneh jieijâs vuosâsajasávt sämmilâžžân já 19:s syemmilâžžân. Ohtâ lâi valjim muulsâiävtu <span type="quote">“miinii eres”</span>, já kuuđâs iä halijdâm västidiđ teikâ miäruštâllâđ. Lijjim adelâm majemuu muulsâiävtu, ko lii tiäđust, et ulmuu etnisâš identiteet ij lah távjá máhđulâš oovtâkiärdánávt miäruštâllâđ. Meiddei sämisiärváduvâin láá ulmuuh, kiäh láá mottoomnáálá syemmilâšvuođâ já sämmilâšvuođâ rääji alne, identifisteh jieijâs kuohtuid juávhoid teikâ iä haalijd valjiđ paječalluu jieijâs etnisâšvuotân (om. Sarivaara 2012). Viärdádâllâm 85 ulmuu västideijeejuávhoin čáittá, et anarâškielâ lohheeh lijjii valjim majemuu muulsâiävtu täävjib ko eres sämikielâi lohheeh. Tot puáhtá lahtâsiđ anarâšâi historján. Mottoom kuávluin om. anarâšâi uđâstáálui vuáđudem já syemmilij já sämmilij koskâsiih ávuslitoh láá vijđedâm etnisijd raajijd jo 1900-lovo aalgâbeln (Nahkiaisoja 2006: 97). Västideijei etnisâš identifistem uáinoo kovosist 1.</p>
<p>Kovos 1: Västideijei etnisâš identifistem.</p>
<p>Sämmilâš</p>
<p>Syemmilâš</p>
<p>Miinii eres Ij haalijd västidiđ teikâ miäruštâllâđ</p>
<p>Västideijei etnisâš identifistem</p>
<p>Magarij suujâi keežild ulmuuh tastoo oceh sämikielâ uáppoid? Västideijeeh ožžuu valjiđ oovtâst kuulmâ räi váldumotiiv sämikielâ máttááttâlmân. Puoh enâmustáá, 22 kerdid, lâi väljejum muulsâiähtu <span type="quote">“jieččân kielâ teikâ jieččân suuvâ kielâ oppâm”</span>. Taat puáđus lii mielâkiddiivâš: ton keežild anarâškielâ lii 22 västideijee jieijâs teikâ jieijâs suuvâ kielâ. Kuittâg tuše 14 olmožid lijjii västidâm, et sij aneh jieijâs sämmilâžžân. Čielgiittâs puáhtá leđe tot, et meiddei toi ulmui, kiäh iä halijdâm miäruštâllâđ jieijâs etnisâš identiteet, suuvâst sämikielâ lii <span type="quote">“jieijâs kielâ”</span>. Sáttá leđe nuuvt-uv, et olmooš lii miäruštâllâm jieijâs syemmilâžžân, mut suuvâst lii tovle sarnum anarâškielâ. Teikâ ohtâ, mii puáhtá čielgiđ ruossâriijđo, lii tot, et mottoom sämisuuhân naaijâm västideijeeh láá nabdam pelikyeimis suuvâ <span type="quote">“jieijâs suuhân”</span>. Tagarij tábáhtusâi várás mun lijjim adelâm čuávuváá muulsâiävtu <span type="quote">“muu pelikyeimi teikâ párnái kielâ oppâm”</span>. Tom lijjii valjim čiččâmâs. <span type="quote">“Tárbu pargoelimist”</span> lâi lamaš motiivin käävci västideijei já pargomáhđulâšvuođâi vijđedem 14 västideijei. Toi kyevti muulsâiävtu iärrun lijjim nabdam tom, lii-uv olmooš jo lamaš pargoost, mast lii konkreetlâš tárbu anarâškielâ tááiđun, vâi lii-uv sun keččâm almolubbooht ovdâskulij, et anarâškielâ táiđu liäkká sunjin eenâb uuvsâid. Haalu tuárjuđ sämikielâlii siärváduv lâi lamaš suijân 14 ulmuu kielâuáppoid ja čiččâm västideijed lijjii ubâ paje lamaš kiddiistum anarâškielâst. Käävcis lijjii valjim muulsâiävtu <span type="quote">“miinii eres”</span>, já motomeh lijjii čáállám ton ohtâvuotân jieijâs motiivijd. Toh motiiveh labdasii haalun vuáháduđ pyerebeht jieijâs aassâmkuávlun, toollâđ koskâive argâelimist teikâ ubâ paje ovdediđ jieijâs tááiđuid já tiäđuid. Ulmui motiiveh sämikielâ luhâmân uáinojeh kovosist 2.0510152025</p>
<p>Väs�deijei mo�ivih anarâškielâ luhâmân</p>
<p>Suuvâ kielâ</p>
<p>Pargomáhđulâšvuođâivijđedem Haalu tuárjuđ kielâsiärváduv</p>
<p>Tárbu pargoelimist</p>
<p>Miinii eres</p>
<p>Pelikyeimi / párnái kielâ</p>
<p>Kiddiistum anarâškielâst</p>
<p>Kovos 2: Västideijei váldumotiivih anarâškielâ luhâmân.</p>
<p>Ovdil anarâškielâ uápuid viehâ uccâ uási lohhein maatij kielâ muuneeld aktiivlávt, mut stuárráb uási iberdij kielâ. Västideijein viiđâs mattii sárnuđ kielâ mahtnii já lovvees váhá – loopah iä sárnum. Ohtâ maatij čäälliđ viehâ pyereest, kuulmâs mahtnii já kuuđâs váhá. Kyevtis almottáin, et suoi iberdáin kielâ njyebžilávt jo ovdil luuhâmive, já siämmáánáál kyevtis iberdáin viehâ pyereest, 11:s mahtnii já oovces váhá. Ađai tuše 16 olmožid 40:st iä iberdâm anarâškielâ jieijâs mielâst ollágin. Maht taat talle lii máhđulâš? Ohtâ suijâ toos lii tot, et viehâ stuorrâ uási maatij monnii eres sämikielâ ovdil anarâškielâ máttááttâllâm. Kuuđâs västidii, et mattii eres sämikielâ njyebžilávt, já 15:s mattii váhá. Tallehân lii luándulâš, et olmooš ibbeerd mottoomnáál meiddei anarâškielâ, veikâ ij liččii tom kuássin máttááttâllâm. 19 västideijed iä máttám muuneeld eres sämikielâ.</p>
<p>Tärhibeht ij koijâdum, mon sämikielâst lii saahâ, mut lii ervidemnáál, et iänáážin pajekielâst. Tom máttááttâlmân láá kuhháá lamaš ennuv pyerebeh máhđulâšvuođah ko eres sämikielâi máttááttâlmân: tot lii máttááttum škoovlâst já kielâkuursâin, já SMK máttááttâsohjelmist tot lii jo kuhháá lamaš ive teikâ ihepele pištevâš intensiivmáttááttâssân. Pajekielâ lii tiäđust-uv meiddei puoh sämikielâin enâmustáá eellimvuáimálâš já viijđásumosávt sarnum, tot lii maaŋgâin kuávluin siäilum päikkikiellân já puoh suhâpuolvâi savâstâllâmkiellân. Pajekielâ lii meiddei tot kielâ, mon anarâšah láá motomijn kuávluin ärbivuáválávt oppâm nubben kiellân, ko ohtâvuođah pajekielâlijguin láá lamaš valjeest (om. Valtonen 2014: 113-114.)</p>
<p>Kyevtkielâlâšvuotâ anarâškielâ já pajekielâ kooskâst lii kuittâg lamaš oovtpiälálâš: pajekielâliih láá harvii oppâm anarâškielâ nuuvt et liččii sárnuškuáttám-uv tom. Kielâi já toi sárnoi kooskâst lii 1900-lovo ääigi Anarist lamaš tiätulágán hierarkia, mon konteevstâst lii orroom tego luándulaahân, et ucceeb kielâ sárnoo viggá sárnuđ stuárráb kielâ. Ääigi mield ohtâsâš savâstâllâmkiellân lii távjá väljejum eidusâš eenâblovokielâ adaisuomâkielâ. (Kj. Morottaja 1991.) Taat hierarkia ja kielâvaljimstrategia Suomâst kevttum sämikielâi kooskâst lii muttuuškuáttám esken 1900-lovo loopâst já 2000-lovo ääigi, ko ucceeb sämikielah láá iäláskâm já finnim uđđâ sárnoid já uđđâ kevttimkuávluid. Toi mield kielâi árvu lii pajanâm já sämikielah láá šoddâm eenâb täsiárvusâžžân. Lam jieččân nágustutkâmušâst (Pasanen 2015: 379-381) puáhtám oovdân nk. maaŋgâsämikielâlii kielâkevttimstrategia, mii meerhâš tom, et jieškođehuv sämikielah kiävttojeh paldâluvâi om. mediast já pargosoojijn. Uáinám, et tot lii sehe kielâiäláskittem puáđus et tom čuuvtij nanosmittee almoon, mii taha pyere puoh sämikieláid já sämisiärvádâhân.</p>
<p><em type="bold">Kielâ oppâmin </em>Koijâdâllâm nube uási fáddá lâi anarâškielâ máttááttâllâm ja feeriimeh luuhâmivveest. Koijâdim, magarin ulmuuh onnii máttááttâllâm, mon muddoost sij sárnuškuottii sämikielâ, maht sii mielâst eenikielâliih anarâškielâ sárnooh valdii kielâmáttááttâlleid vuástá, mii tooimâi uápuin pyereest já maid ličij västideijei mielâst puáhtám porgâđ eresnáál. Pajedâm tast taan ohtâvuođâst kyehti koččâmuš: anarâškielâ aktiivlâš sárnum älgim sehe eenikielâlij tolâduumijd. Kielâlâš tolâdumeh (su. <em type="italic">kieliasenteet </em>, eŋg. <em type="italic">language attitudes </em>) uáivildeh kielâ kyeskee jurduid, munejurduid, oskomušâid já tobdoid. Tot, maht eenikielâliih väldih vuástá uđđâ kielâsárnoid, lii uáli merhâšittee äšši kielâsiärváduvvâst, eromâsávt ko saahâ lii uhkevuálásâš kielâ iäláskitmist. </p>
<p>Anarâškielâ já kulttuur linje máttáátteijee kielâkevttimstrategia lii lamaš taggaar, et sun sárnu aalgâ rääjist nuuvt ennuv anarâškielâ ko máhđulâš, mut aalgâst máttát enâmustáá suomâkielân. Muádi máánu siste máttááttâs-uv jo tábáhtuvá uássin anarâškielân, mut suomâkielâ lii loopâ räi fáárust išekiellân, om. váddásumos kielâoppâaašij čielgiimist. Máttáátteijee mield lii ennuv juávhust já juávkkudynamiikastkiddâ, mon muddoost já mon aktiivlávt uáppeeh kevtiškyetih anarâškielâ. Táválávt luoka ohtsâš kiellân kiävttoo anarâškielâ jo ovdil juovlâi. Västideijein kuulmâs västidii, et sij sarnuu anarâškielâ aktiivlávt aalgâ rääjist já kuuđâs vuod luuhâmive aalgâbeln. Enâmustáá uáppeeh lijjii valjim muulsâiävtuid <span type="quote">“muádi máánu siste”</span><span type="quote">”(14 västideijed) ja “luuhâmive loppâbeln”</span><span type="quote">“luuhâmive loppâbeln”</span> (še 14 västideijed). Neeljis iä jieijâs vástádâs mield lamaš sárnuškuáttám ollágin. Puáđus uáinoo kovosist 3.</p>
<p>Kovos 3: Anarâškielâ aktiivlâš sárnum algâttem luuhâmive ääigi.</p>
<p>Tot, maht eenikielâliih sárnooh väldih vuástá kielâ máttááttâlleid, lii uáli kuávdáš koččâmuš mon peri kielâsiärváduvâst. Tot lahtâs kielâiäláskittem máhdulâšvuođáid, kielâ eellimvuáimán, uđđâ sárnoi integristmân, suhâpuolvâi koskâsijd koskâvuođáid, ärbivuovij siirdâšmân jna. Anarâškielâ ubâihásii máttááttâsâst lii aalgâ rääjist, ađai tievâsmittemškovlim 2009-2010 rääjist, lamaš kiävtust nk. kielâmiäštár-uáppee – hárjuttâllâm. Puáhtá-uv ettâđ, et anarâškielâ uđđâ sárnoi ohtâvuođah eenikielâlâš sárnoiguin láá aalgâ rääjist valdum vuotân já ovdedum. Kielâmiäštár-uáppee – hárjuttâllâm vuávájui tievâsmittemškovlim tárboid Kalifornia algâaalmugkielâi iäláskitmist hämmejum <em type="italic">Master-Apprentice Language learning program </em>vuáđuld.0246810121416 </p>
<p>Anarâškielâ ak�ivlâš sárnum ive ääigi</p>
<p>Aalgâ rääjist Luuhâmive aalgâbeln Muáddi máánu siste Luuhâmive loopâbeln Ij ollágin</p>
<p>Tot meerhâš tom, et kielâ X máttááttâllee olmooš viättá ääigi kielâ X njyebžilávt sárnoo ulmuin, kii táválávt lii puárásub olmooš, já ohtsâš sárnumkiellân kiävttoo tuše kielâ X. Tievâsmittemškovlim positiivlâš feeriimij keežild kielâmiäštárhárjuttâllâm lii valdum anon SMK anarâškielâ já kulttuur linjeest. Linje máttáátteijee vuávái toos lasseen val nk. pärnikielâmiäštárhárjuttâllâm, mast miäštárin láá párnááh, kiäh láá oppâm kielâ kielâpiervâlist já škoovlâst, máhđulávt meiddei pääihist. Pajekielâ já kulttuur linjeest kielâmiäštárhárjuttâllâm ij lah eidusâš uási uápuin, mut mottoom uáppeeh láá jiejah finnim olssis kielâmiäštár, táválávt kietâtuojij ohtâvuođâst. Nuorttâlâškielâ linjeest kielâmiäštárhárjuttâllâm lii valdum ohjelmân anarâškielâ myenster mield. (Hinton 2002; Olthuis et al. 2013: 40-46, 79-94; Pasanen 2015: 251-314.)</p>
<p>Iäruh oppâohjelmijn uáinojeh koijâdâllâm koččâmušâst, mii kuáská eenikielâlij tolâdume kielâmáttááttâllei kuáttá. Toin, kiäi uápui uássin lii kielâmiäštárhárjuttâllâm, láá jiešmeidlist ohtâvuođah eenikielâlijguin, ko iärásijn toh sättih pääcciđ ennuv vánásubbon. Anarâškielâ eenikielâlij kielâmiäštárij tolâdumeh uđđâ sárnoi kuáttá láá kielâmiäštártooimâ aalgâ rääjist lamaš positiivliih (Pasanen 2015: 263-309). Hárjuttâllâmuási lasseen puátusáid vaikutteh vissásávt eres-uv ääših, moid mun maacâm artikkâl viiđâd lovvoost, ko siämmáá ääših uáinojeh meiddei mottoom eres puátusij ohtâvuođâst.</p>
<p>Anarâškielâ lohhei feeriimeh eenikielâlij tolâduumijn láá čielgâsávt positiivluboh ko eres sämikielâi lohhei. Jobâ 29 västiđeijed ađai 73 % anarâškielâ uáppein lijjii feerim tolâduumijd uáli movtijditten (suom. <em type="italic">erittäin kannustavana </em>), 10 västideijed ađai 25 % iänáážin movtijditten (suom. <em type="italic">pääosin kannustavana </em>) já 2 % ađai oovtâ västideijee mielâst tolâdumeh lijjii jieškote-uvlágáneh jieškote-uv ulmuin (suom. <em type="italic">henkilöstä riippuen vaihtelevana </em>). Oles koijâdâllâm 85 ulmuu västideijeejuávhu (anarâškielâ, pajekielâ já nuorttâlâškielâ lohheeh) kooskâst 39 % lijjii valjim vástádâsmuulsâiävtu <span type="quote">“uálimovtijdittee”</span> já 35 % muulsâiävtu <span type="quote">“iänáážin movtijdittee”</span>. 25 % mielâst tolâdumeh lijjii ulmui mield jieškote-uvlágáneh, já 1 % ađai oovtâ ulmuu mielâst tolâdumeh lijjii lamaš uáli kriittâliih teikâ negatiivliih. Meiddei oles västideijeejuávhu puátuseh láá tiäđust-uv uáli ruokâsmitteeh: čielgâ eenâbloho sämikielâi lohhein lii feerim eenikielâlij tolâduumijd movtijditten. Anarâškielâ lohhei feeriimeh ääšist puátih oovdân kovosist 4. </p>
<p>Kovos 4: Anarâškielâ lohhei feeriimeh eenikielâlij tolâduumijn.</p>
<p><em type="bold">Uđđâ kieláin ovdâskulij </em>Kielâ máttááttâllâm lii proosees, mii ij kuássin nuuvâ. Ohtâ ihe lii jotelávt lappâd, já ton maŋa kielâmáttááttâllee lii olgon škoovlâst nanosub teikâ hiäjub kielâtáiđuinis já jieštobdoinis. Maht talle kiävá? Toos mun uuccim vástádâsâid koijâdâllâm kuálmád já kenski tehálumos uásist. </p>
<p>Váhá paijeel peeli anarâškielâ lohhein, 21 olmožid muštâlii, et sij kevttih anarâškielâ tááláá ääigi (ađai kiiđâ 2017) piäiválávt. 13 västideijed kevttih kielâ aktiivlávt mut iä jyehi peeivi, já kuuđâs västidii, et sij kevttih kielâ harvii. Kihheen ij lamaš</p>
<p><em type="bold">Eenikielâlij tolâdumeh </em><em type="bold">kielâmá�áá�âllei kuá�á </em></p>
<p>Uáli mov�jdi�ee</p>
<p>Iänáážin mov�jdi�ee</p>
<p>Ulmust kiddâ(Iänáážin krii�âliih teikânega�ivliih) (Uáli krii�âliih teikâ nega�ivliih)valjim muulsâiävtu <span type="quote">“jiem keevti kielâ”</span>. Ko tolebiššáá neeljis lijjii västidâm koččâmušân kielâ sárnum aalgâtmist, et sij iä sárnuškuáttám luuhâmive ääigi ollágin, te kustoo ääigi mield sij-uv láá kevtiškuáttám kielâ. Kovos 5 kovvee taid puátusijd. Anarâškielâ lohhei vástádâsah iäránii oppeet oles koijâdâllâm vástádâsâin váhá positiivlubbooht. Ko puoh västideijein 42 % kiävttá sämikielâ jyehi peeivi, anarâškielâ lohhein tot uási lii 53 %.</p>
<p>Kovos 5: Anarâškielâ lohhei aktiivlâš kielâkevttim koijâdâlmân västidem ääigi.</p>
<p>Kost já kiäin anarâškielâ uđđâ sárnooh talle kevttih kielâ? 40 uáppest joba 17:s lijjii luuhâmive maŋa algâttâm uđđâ pargo, kost sij peesih kevttiđ sämikielâ. Maid kielâkevttim pargoost kiäs-uv meerhâš, tom puáhtá smiettâđ. Mun tárguttim tom, et sämikielâ kulloo pargokován virgálâš já pisovâš uássin, ijge koččâmuš lah tuše tyellittälli sämikielân savâstâlmist kähvivisteest pargoskipárijguin. Oovce västideijed lijjii västidâm, et uápui maŋa sist jotkui tooleeb pargo, mut sij kevtiškuottii tast sämikielâ. Ohtâ lâi juátkám pargo, kost sun lâi jo ovdil kiävttám sämikielâ. Ađai 40 västideijest joba 27:s lijjii anarâškielâ uápui maŋa peessâm kevttiđ pargoost sämikielâ. Tom puáhtá anneeđ uáli jo šiev puáđusin.0510152025</p>
<p>Anarâškielâ ak�ivlâš kev�m väs�dem ääigi</p>
<p>Piäiválávt Ak�ivlávt, mut ij jyehi peeivi Harvii (Ij ollágin)</p>
<p>Kielâ eellimvuáimálâšvuođâ tááhust lii kuittâg val tehálub koččâmuš, kevtiškyetihuv uđđâ sárnooh anarâškielâ jieijâs privaatelimist. Tom mun kärttejim kulmáin koččâmuššáin: kielâkevttim párnáiguin, kielâkevttim skipárijguin já kielâkevttim huolhijguin. Västideijein 30:st lijjii párnááh. Sist 17:s västidii, et luuhâmihe lâi vaikuttâm kielâkevttimân párnáiguin mottoom verd: sij lijjii sárnuškuáttám eenâb sämikielâ párnáiguin. Čiččâmâsâst vaikuttâs lâi lamaš merhâšittee: anarâškielâst lâi uápui mield šoddâm päikkikielâ. Päikkikielâ puáhtá oppeet iberdiđ váhá jieškoteuvnáálá; mun uáinám tom kiellân, mii kiävttoo pääihist piäiválávt, juo-uv eres kielâi lasseen teikâ ohtuunis. Iärásijn anarâškielâ oppâm ij vaikuttâm, ko juo-uv sij lijjii jo ovdil uápui sárnum sämikielâ párnáiguin teikâ sij iä ubâ paje kiävttám sämikielâ párnáiguin. Masa puohâin anarâškielâ uápuh lijjii lasettâm anarâškielâ kiävtu ustevijguin, uáppásijguin, naaburijguin jna. 21 tábáhtusâst kielâkiävttu lâi lasanâm čuuvtij, já 15 västideijee mield mottoom verd. Niäljásist tile lâi pissoom siämmáálágánin ko ovdil uápui. Anarâškielâ sárnum párnáiguin já sosiaallâš viärmáduvâin uáinoo kovosist 6. Ohtâ koččâmuš lâi tárguttum tuše toid, kiäin láá sämikielâliih hyelhih. Mun uáivildim nomâlâssân västideijee jieijâs suuvâ, ij ávuskyeimi suuvâ, mut lii oppeet máhđulâš, et kiinii lii tulkkum koččâmuš jieijâsnáál. 22 olmožid lijjii västidâm taan koččâmušân. Koijâdim kielâsárnoin sii kielâkiävtust vanhimijguin, áhuiguin já äijihijguin, obijguin já viljâiguin já eres huolhijguin. Čielgâsávt enâmustáá, 19 västideijee mield, anarâškielâ kiävttu lâi lasanâm eres huolhijguin – kiäh toh talle ležeh-uv. Toi vittâsist, kiäin lâi sämikielâlâš ákku teikâ äijih elimin, kulmâsist sämikielâ kiävttu lâi lasanâm čuuvtij ja kyevti västideijest pissom siämmáá tääsist. Vanhimijguin já obijguin já viljâiguin sämikielâ kiävttu lâi lasanâm muáddásist mottoom verd, harvii čuuvtij. Enâmustáá muulsâiähtu <span type="quote">“pissom siämmáá tääsist”</span> lâi väljejum oobij já vieljâi tááhust, ađai sijguin kielâmolsom suomâkielâst anarâškielân lâi tábáhtum puoh härvimustáá.</p>
<p>Kovos 6: Anarâškielâ uápui vaikuttâs anarâškielâ lohhei kielâkevttimân a) jieijâs párnáiguin já b) uste-vijguin, uáppásijguin, nááburijguin jno.</p>
<p>Västideijeeh ožžuu árvuštâllâđ jieijâs kielâtááiđu sämikielâst tállân luuhâmive maŋa já västidem ääigi. Oppeet ferttee mušteđ, et toi koskâsâš äigi lâi jieškote-uv västideijest uáli ereslágán: motomijn ihe já nuubijn vuod čiččâm ihheed. Lijjim kiddiistum tast, lii-uv kielâtáiđu västideijei mielâst ääigi mield eenâb-uv puáránâm vâi huánánâm. Kielâtááiđu lijjim juáhám kuuđâ uásán: sárnum, čäällim, kielâoppâ, sánádâh, sárnum kielâ iberdem já čaallum kielâ iberdem. Tego táválávt, ulmuuh lijjii jieijâs mielâst ennuv pyerebeh sämikielâ ibbeerdmist ko aktiivlâš pyevtitmist. Nuuvt lâi meiddei anarâškielâ lohhein: kyehti nanosumos kielâtááiđu uási lijjii kuohtui äigipojij sarnum kielâ já čaallum kielâ iberdem. Kyehti hiäjumus vuod lijjii sehe tállân uápui maŋa ete västidem ääigi kielâoopâ já sánáduv haldâšem. Neelji kielâtááiđu uásist anarâškielâ lohhei árvuštâlmeh jieijâs kielâtááiđust lijjii algâaalgâst koskâmiärálávt váhá pyerebeh ko pajekielâ já nuorttâlâškielâ lohhei árvuštâlmeh. Kielâoopâ já sánáduv haldâšem tááhust vuod pajekielâlij árvuštâlmeh, já kielâoopâ tááhust meiddei nuorttâlâškielâlij árvuštâlmeh lijjii algâaalgâst váhá ollâguboh ko anarâškielâ lohhein. Uáli merhâšittee puáđus lii tot, et anarâškielâ lohhei árvuštâlmeh jieijâs kielâtááiđust lijjii 0510152025a) Párnáiguinb) Skipárijguin jno.</p>
<p>Merhâši�ee vaiku�âs</p>
<p>Mo�oom verd vaiku�âs</p>
<p>Ij vaiku�âs, pisoi siämmáátääsistpuáránâm ääigi mield puoh eres oosijn peic čälimist. Tom sij lijjii árvuštâllâm ucánjáhháá pyerebin tállân luuhâmive maŋa. Puoh enâmustáá anarâškielâ lohhei mielâst lijjii puáránâm sarnum kielâ iberdem já sárnum. Pajekielâ lohhein vuod kielâtáiđu puoh uásih lijjii árvuštâllum váhá hiäjubin västidem ääigi ko tállân uápui maŋa. Nuorttâlâškielâ lohhei áárvuin čäällimtáiđu já kielâoopâ haldâšem lijjii hiäjunâm, eres uásih puáránâm.</p>
<p>Ulmuu feerim jieijâs kielâtááiđust lii uáli persovnlâš äšši, moos vaikutteh suu tuávááš já jiešvuođah. Ij lah kuittâgin oskottettee, et aaibâs heeviimist anarâškielâ lohhei kove jieijâs kielâtááiđust já ton ovdánmist ličij nuuvt maaŋgâpiälásávt positiivluboh ko eres sämikielâi lohhein. Almoon tyehin ferttejeh kavnuđ siärvádâhliih suujah. Toh pyehtih lahtâsiđ kielâsiärváduv tolâduumijd: maggaar kielâtáiđu kielâsárnost vuárdoo já maggaar macâttâs olmooš finnee jieijâs kielâtááiđust. Konkreetlub čielgiittâs puáhtá uuccâđ viärdádâlmáin anarâškielâ já eres sämikielâi lohhei vástádâsâid koččâmuššáid, moh kyeskih sämikielâ kevttimân västidem ääigi: kielâ kevttim ubâ paje, kielâ rooli pargoelimist uápui maŋa, kielâ kevttim perrust já sosiaal viärmáduvâin. Anarâškielâ lohheeh oroh kevttimin anarâškielâ puoh toin domenijn koskâmiärálávt mottoom verd eenâb ko eres sämikielâi lohheeh jieijâs sämikielâ. Kevttih-uv sij kielâ eenâb tondiet ko sij aneh jieijâs kielâtááiđu pyerebin – vâi aneh-uv sij jieijâs kielâtááiđu pyerebin tondiet ko sij kevttih kielâ eenâb? Toos lii máhđuttem västidiđ taan amnâstuv vuáđuld, mut mun arvâlâm, et sehe ete. Mun kieđâvušâm ääši kieŋâlubbooht viiđâd lovvoost.</p>
<p>Ohtâ tehálumos koččâmušâin koijâdâlmist lii muu mielâst tot, aneh-uv sämikielâi uđđâ sárnooh jieijâs kielâsiärváduv jesânin vâi ton ulguupiälásâžžân. Aneh-uv sij jieijâs <span type="quote">“olmâ”</span> kielâsárnon? Já aneh-uv iäráseh sii <span type="quote">“olmâ”</span> kielâsárnon? Uásálistehuv sij sämikielâlâš toimáid já savâstâlmáid? Tobdeh-uv sij oohtânkulâvâšvuođâ eres kielâsárnoiguin? Anarâškielâ lohhein 14:s västidii, et sij aneh jieijâs kielâsiärváduv aktiivlâš uássin. 21:s kuleh jieijâs mielâst monnii verd kielâsiärvádâhân. Kyevtis västidáin, et sij tobdeh ulguupiälásâšvuođâ, já kuulmâs iä máttám miäruštâllâđ. Ko taam viärdádâl oles koijâdâllâm puátusáid, tile lii tággáár: puoh västideijein 21% tuubdâi jieijâs kielâsiärváduv aktiivlâš jesânin, anarâškielâ lohhein 35 %; puoh västideijein 52 % já anarâškielâ lohhein 53 % kulá jieijâs mield mottoomnáál kielâsiärvádâhân; ulguupiälásâžžân jieijâs tobdá puoh västideijein 15 % já anarâškielâ lohhein 5 %; puoh västideijein 12 % já anarâškielâ lohhein 8 % iä máttám västidiđ. Kovos 7 čáittá anarâškielâ lohhei puátusijd.</p>
<p>Kovos 7: Anarâškielâ uđđâ sárnoi feeriim jieijâs roolist anarâškielâ siärváduvâst.</p>
<p>Anarâškielâ máttááttâs tehálâšvuotâ čiälgá pyereest tast, et 24:s lijjii valjim vástádâsmuulsâiävtu <span type="quote">“jorgâldâhtahhee”</span> (suom. käänteentekevä) luuhâmive merhâšume kuvviimist. 12:s miäruštâllii tom tehálâžžân, já loopah neeljis västidii, et kal tast miinii merhâšuumijd lâi. Kihheen ij västidâm, et tast ij liččii lamaš mihheen merhâšuumijd. Mondiet talle kielâmáttááttâllâm lii nuuvt maŋgâsân eellimnubásteijee fiäráán? Anarâškielâ máttááttâlleid tot lii merhâšittee tiäđust-uv jo ohtuu tondet, et stuorrâ uási sist lii finnim anarâškielâ uápui maŋa uđđâ pargo. Eellim lii tastoo kielâ mield konkreetlávt muttum. Nube tááhust vissâ eidu toh ulmuuh, kiäh láá annaam anarâškielâ oppâm</p>
<p><em type="bold">Anarâkielâ uđđâ sárnooh anarâškielâ </em><em type="bold">siärváduvâst </em></p>
<p>Aná jieijâs siärváduv ak�ivlâšjesânin Kulá siärvádâhân mo�oom verd</p>
<p>Aná jieijâs ulguupiällásâžžân</p>
<p>Ij mää� väs�diđtehálâžžân olssis, láá uuccâm anarâškielâlijd pargoid. Vástádâs tyehin puáhtá uáiniđ meiddei ennuv eres aašijd. Eenâbloho västideijein láá sárnuškuáttám anarâškielâ jieijâs párnáiguin já sosiaal viärmáduvâin. Tego koijâdâllâm tuáváášuásist čiälgá, táválumos motiiv anarâškielâ máttááttâllâm lii lamaš jieijâs teikâ jieijâs suuvâ kielâ máttááttâllâm. Taggaar prosesist puáhtá sárnuđ kielâ maasâd väldimist (eŋg. <em type="italic">reclamation </em>). </p>
<p>Kielâ merhâšume lii jieškote-uv kulttuurijn já jieškote-uvlágán ulmuid ereslágán. Smolicz (om. 1981: 75-90) lii kieđâvuššâm kulttuurij kuávdáš áárvuid (eŋg. <em type="italic">core values </em>), moin kielâ puáhtá leđe ohtâ. Lam ennuv smiettâm, vyelgih-uv sämikielâ máttááttâllâđ eromâšávt ulmuuh, kiäid kielâ lii taggaar kuávdáš árvu. Halijdim kuullâđ máttáátteijei uáinuid tast, maid sämmilijn váátá väldiškyettiđ maasâd jieijâs suuvâ kielâ. Lii-uv tot äšši, mon kii peri puáhtá porgâđ, vâi pargeh-uv tom nomâlâs tiätulágán ulmuuh? Oovtâ máttáátteijee mield enâmustáá meerhâš ulmuu siskáldâs proosees. Tot, et sämmilâš vuálgá oles ihán taggaar korrâ paargon ko sämikielâ máttááttâllâđ, váátá tom, et sun lii pastam kieđâvuššâđ kielâ merhâšume. Sun lii mieđettâm olssis, et sust váilu miinii: sun ij lah ubâlâš sämikielâttáá. Puohah iä paste toos, já sist pijsájeh čielgiittâsah toos, mane sij iä pyevti máttááttâllâđ sämikielâ. Nubbe västidij, et eenâb-uv lii nuuvt pelij, et luuhâmihe mield kielâ merhâšume ulmuid stuáru já sämikielâ uápuh taheh maŋgâsijn tiätulágán kielâaktivistijd. </p>
<p>Sämikielâ uáppeeh muttojeh luuhâmive mield, tom tiäduttii puoh nelji máttáátteijee. Kielâoppâm puáhtá vaikuttiđ uáppei identiteetân, jieštobdon, maailmkován, äigiajanâssáid, kárvudâtmân, sosiaallâš koskâvuođáid já ennuv eres aššijd. Máttáátteijeid lii stuorrâ ilo peessâđ čuávvuđ tom nubástus já jotteeđ taan čoođâ uáppeiguin. Tego ohtâ máttáátteijee kuvvij: <span type="quote">“Ulmuuh tego liäđuškyetih ton ive ääigi”</span>.</p>
<p><em type="bold">Uđđâ jienah anarâškielâ siärvusist </em>Oovdeb vyelilovoin čiälgá viehâ ennuv, magareh láá 40 anarâškielâ uđđâ sárnoo tuávááh, feeriimeh anarâškielâ oppâmist já kielâvaljiimeh luuhâmive maŋa. Oohtânkiässun uáppei tuáváin puáhtá ettâđ, et sij láá uáli maaŋgâahasiih ja koskâmiärálávt viehâ škuávlejum ulmuuh, kiäin suullân peeli aná jieijâs vuosâsajasávt syemmilâžžân já nubbe peeli aná jieijâs sämmilâžžân teikâ ij haalijd miäruštâllâđ jieijâs etnisâš identiteet. Anarâškielâ uđđâ sárnoo lii táválávt nissoon. Táválumos motiiv anarâškielâ uáppoid lii jieijâs teikâ jieijâs suuvâ kielâ maasâd väldim, ton maŋa táválumoseh haalu tuárjuđ anarâškielâlii siärváduv já jieijâs pargomáhđulâšvuođâi vijđedem. Suullân peeli västideijein maatij monnii eres sämikielâ ovdil anarâškielâ uápui. Aktiivlávt anarâškielâ mattii tuše motomeh, mut maŋgâsist lâi passiivlâš kielâtááiđu. </p>
<p>Uáppeeh sárnuškuottii anarâškielâ jieškote-uv mudoin luuhâmive. Váhá paijeel peeli uáppein muštâlii, et algâttii sárnum majemustáá muádi máánu siste, já váhá vááijuv peeli lâi sárnuškuáttám aktiivlávt luuhâmive loopâbeln – muádis iä ollágin. Koijâdâlmân västidem ääigi váhá paijeel peeli uáppein keevtij anarâškielâ jyehi peeivi, já loopah váhá härvibeht teikâ harvii, mutâ kihheen ij lamaš joskâm kevttimist kielâ. Čielgâ eenâbloho uđđâ sárnoin lâi peessâm kevttiđ anarâškielâ pargoelimist uápui maŋa. Masa puohâin anarâškielâst lâi šoddâm kielâ, mii kiävttoo ustevijguin já uáppásijguin, ja čielgâ eenâbloho toin, kiäin láá párnááh, lijjii sárnuškuáttám anarâškielâ párnáid, eenâb teikâ ucceeb. Toin, kiäin lijjii anarâškieltáiđusiih hyelhih elimin, motomeh lijjii sárnuškuáttám siiguin anarâškielâ.</p>
<p>Tast peerusthánnáá, lijjii-uv uáppein anarâškielâ sárnooh jieijâs pirrâsist, kielâuápui ääigi sij uápásmuvvii eenikielâlâš sárnoiguin aainâs-uv kielâmiäštáhárjuttâlmist. Uáppei feeriimeh eenikielâlij tolâduumijn lijjii hirmâd positiivliih: čielgâ eenâbloho miäruštâlâi taid uáli movtijditten. Västideijein váhápaijeel peeli tuubdâi, et kulá anarâškielâ siärvádâhân mottoomnáál, já ucceeb uási oonij jieijâs siärváduv aktiivlâš uássin. Muádis tuubdâi jieijâs ulguupiälásâžžân teikâ ij máttám västidiđ. Anarâškielâ uápui merhâšume lâi lamaš västideijeid uáli styeres, čielgâ eenâblohon njuolgist eellim nubástittee fiäráán. Loopân tot lâi lamaš tehálâš teikâ ij nuuvt hirmâd tehálâš.</p>
<p>Muu post doc –hahhuu váldu-ulmen ij lamaš, ige taan artikkâl váldu-ulmengin, viärdádâllâđ jieškote-uv sämikielâi lohhei puátusijd koskânis. Lam kuittâg vyelilovoin 2, 3 já 4 mottoom oosijn viärdádâllâm anarâškielâ lohhei puátusijd koijâdâllâm oles västideijeejuávhu puátusijguin. Maaŋgâ koččâmuš ohtâvuođâst uáinojeh siämmáálágán čielgâ iäruh, já toi peht lii máhđulâš analysistiđ anarâš kielâsiärváduv jiešvuođâid pyerebeht ko suogârdmáin anarâškielâlij puátusijd ohtuu, kontevstâttáá. Anarâškielâ lohhei feeriimeh iäráneh eres sämikielâi lohhei puátusijn positivlubbon čuávuvâš koččâmušâin: sämikielâ sárnum algâttem luuhâmive ääigi, eenikielâlâš kielâsárnoi tolâduumeeh kielâmáttááttâllei kuáttá, aktiivlâš kielâkevttim västidem ääigi, jieijâs kielâtááiđu árvuštâllâm tállân uápui maŋa já västidem ääigi, sämikielâ kevttim párnáiguin, sämikielâ kevttim sosiaal viärmáduvâin, sämikielâ kevttim huolhijguin já kuullâm kielâsiärvádâhân. Puoh čielgâsumos iäru lâi eenikielâlij tolâduumij háárán. Tast ko anarâškielâ lohhein 73 % árvuštâllii eenikielâlij tolâduumijd uáli movtijditten, pajekielâ lohhein 10 % já nuorttâlâškielâ lohhein 7 % lijjii valjim tom muulsâiävtu. Nube tááhust ferttee tiäduttiđ, et iä pajekielâ já nuorttâlâškielâ lohheehkin jur lamaš valjim muulsâiävtuid <span type="quote">“iänáážin / uáli kriittâliih teikâ já negatiivliih”</span>. Eenâb positiivâlij kulij sii-uv vástádâsah juáhášuvvii.</p>
<p>Tego jo mainâšum, tot, mon ennuv já mon muddoost sämikielâ uáppeeh peesih ohtâvuotân eenikielâlâš sárnoiguin, vaaikut luándulávt toos, magareh feeriimeh sijjân šaddeh eenikiel sárnoin. Pajekielâ linjeest kielâmiäštárhárjuttâllâm váilu, já tot uáinoo puátusijn, moh lahtâseh pajekielâ lohhei kielâkevttimân já ohtâvuođáid kielâsiärváduváin. Anarâškielâ já nuorttâlâškielâ linjeest kielâmiäštárhárjuttâllâm lii pisovâš uássin. Anarâškielâ siärváduv tolâdumeh puátih oovdân muu nágustutkâmušâst, já puárrásub eenikielâlij tááhust nomâlâsân kielâmiäštárij sahhiittâllâmmateriaalist, mii tievâsmittemškovlimprojektist nurrui (Pasanen 2015: 280-309). Meiddei Olthuis, Kivelä já Skutnabb-Kangas kiddejeh huámášume toos (2013: 79-94). Puoh taan materiaalist uáinoo uđđâ anarâškielâ sárnoi lieggâ vuástáväldim, vijđes tolerans jieškote-uvlágán kielâsárnoi já kielâtááiđu kuáttá já meiddei ij-anarâš anarâškielâ sárnoi tuhhiittem. Puárásub kielâsárnooh ilođeh anarâškielâ uđđâ paijaanmist já imâštâlleh uđđâ sárnoi čiäppuduv. Meiddei kriittâlub jurduuh kielâ tááláá tiileest já kielâ muttuumist kullojeh motomin, mutâ kritiik ij lah šoddâm kielâiäláskittem iästun.</p>
<p>Eromâsávt anarâškielâlij já pajekielâlij puátusij koskâsâš iäruid kalga tutkâđ uáli vijđes konteevstâst. Vistig-uv toi kyevti kielâ sárnumkuávluh já sárnoojuávhuh láá uáli ereslágáneh. Anarâškielâ sárnumkuávlu já sárnoosiärvádâh láá čielgâsávt Anarist, já nuuvt meiddei anarâškielâ intensiivmáttááttâs. Pajekielâ sárnoo čuuvtij vijđásub kuávlust, jieškote-uv staatâin. Aanaar lii tuše ohtâ maaŋgâin soojijn, ijge aldâgin pajekielâ nanosumos sárnumkuávlu. Pajekielâ Anarist máttááttâllee ulmust ij lah jieijâs pirrâsist siämmáálágán siärvádâh ko anarâškielâ lohhest. Nubbe, maid kalga väldiđ vuotân, lii kielâi kielâsosiologisâš tile. Anarâškielâ uhkevuálásâšvuotâ já iäláskittem láá ääših, maid jyehi kielâsárnoo tobdá. Puohah tietih, et kielâ masa láppui já lii tääl iäláskittemnáálá. Lii čielgâs, et kielâ kalga máttááttiđ já máttááttâllâđ uđđâsist já tuhhiittiđ tom, et kielâmáttááttâllei kielâ ij lah <span type="quote">“tievâslâš”</span>, já ete kielâ muttoo. Tego mainâšum, meiddei anarâškielâlij kooskâst láá tiäđust-uv uáli jieškote-uvlágán uáinuh já jurduuh toin aašijn, mut kielâiäláskittempaargo já ton pargei čielgâ prinsiipin lii ain lamaš vijđes tolerans, puoh sárnoi já <span type="quote">“epitievâslâš”</span> kielâtááiđu tuhhiittem (Pasanen 2015: 108-113, 317-328, 361-369.) Pajekielâ lii meiddei uhkevuálásâš kielâ, mut ij siämmáá dramaatlávt ja čielgâsávt ko anarâškielâ. Pajekielâ máttáátteijei mielâst eenikielâliih iä ain oro ibbeerdmin kielâ tuođâlii tile: tom, et meid sij tarbâšeh kielâiäláskittem já uđđâ sárnoid. Pajekielâlijd pargosoojijd – nubenáál ko anarâškielâlijd – puáhtá pyeremuu tábáhtusâst kavnâđ pargoahasijd eenikielâ sárnoid. Kielâ sosiologisâš tile vaaigut toos, maggaar kielâtááiđu ovdâmerkkân pargest puáhtá vyerdiđ já vaattâđ, ja maggaar kielâtáiđu ubâpaje annoo pyerrin já maggaar hiäijun. Taggaar kielâtááiđu tääsi, mii puáhtá leđe anarâškielâ sárnoi juávhust kielâ tááláá tiileest aaibâs tuhhiittettee ja normaal, puáhtá onnuđ pajekielâlij kooskâst eresnáálá. Jis uđđâ sämikielâ sárnoo tobdá, et sun tuhhiittuvvoo kielâsárnon, suu kielâtáiđu pijsáá, te sun eeppidhánnáá kiävttá kielâ ruokkâdubbooht ko taggaar tiileest, et sun tobdá jieijâs sämikielâ hiäijun já váijuvâžžân. Nabdam, et ovdâmerkkân toi iärui vaikuttâsah uáinojeh meiddei muu koijâdâllâm puátusijn. Mon ennuv talle lii koččâmuš kielâsiärváduv noormijn já eres kielâsárnoi macâttâsâst, já mon ennuv uđđâ kielâsárnoo jieštobdoost já jieijâs vátámušâin olssis, toos mun koolgâm uuccâđ vástádâsâid tutkâmuš maŋŋeeb muddoost.</p>
<p>Luámáttâhkoijâdâllâm lii ohtâ šiev vyehi finniđ tiäđu siämmáá ääigi stuorrâ juávhust. Tot kuittâg kuáđá ávusin ennuv koččâmušâid, moi várás tarbâšâm čieŋâlub sahhiittâllâmmateriaal. Lam kiddiistum ovdâmerkkân tággáár anarâškielâ uđđâ sárnoid lahtâseijee fáádáin: <em type="bold">■ </em></p>
<p>Maid uđđâ sárnooh arvâleh jieijâs kielâtááiđust? Moos sij láá tuđâviih já maggaar vänivuođâid sij uáinih? <em type="bold">■ </em></p>
<p>Maggaar macâttâs sij láá uážžum anarâškielâ máttááttâlmist já sárnumist? <em type="bold">■ </em></p>
<p>Maggaar kielâlâš torjuu uđđâ sárnooh tarbâšiččii anarâškielâ uápui maŋa? <em type="bold">■ </em></p>
<p>Mii taha tom, et uđđâ sárnoo tobdá, et sun kulá teikâ ij kuulâ anarâškielâ siärvádâhân? Maggaar vuovijguin uđđâ sárnoid puávtáččij val pyerebeht väldiđ vuotân já čoonnâđ siärvádâhân? <em type="bold">■ </em></p>
<p>Kiäiguin uđđâ sárnooh sárnuh anarâškielâ? Maht sii taheh kielâvaljiimijd argâpeeivist? Mon pyereest sij tietih, kiäs puáhtá sárnuđ anarâškielâ? Mon kielâ sij kevttih eres sämikielâi sárnoiguin? <em type="bold">■ </em></p>
<p>Maht lii luhostum jorgokielâmolsom suomâkielâst anarâškielân huolhijguin teikâ eres koskâvuođâin, moin lii tolebiššáá kevttum suomâkielâ? <em type="bold">■ </em></p>
<p>Maht anarâškielâ oppâm lii vaikuttâm perrust? Maggaar lii lamaš sárnuškyettiđ anarâškielâ jieijâs párnáid? <em type="bold">■ </em></p>
<p>Magarin syemmilâš anarâškielâ sárnooh aneh jieijâs sajattuv anarâškielâ siärváduvâst? <em type="bold">■ </em></p>
<p>Maggaar proosees kielâ maasâd väldim lii lamaš anarâššáid, kiäh láá opâttâllâm anarâškielâ?</p>
<p>Uáinám, et uđđâ rävis sárnoi lasseen anarâškielâ tááláá tiileest kolgâččij jotelávt peessâđ tutkâđ uđđâ pärnisárnoi suhâpuolvâ já kielâiäláskittem suhâpuolvâi koskâsâš prosesin. Tárbu ličij nuuvt párnái já nuorâi anarâškielâ lingvistlâš tutkâmân ko kielâsosiologisâš koččâmušâi seelvâtmân-uv. Ko saahâ lii párnáin já nuorâin, te uáli tehálâš ličij suogârdiđ taid fáádáid kuhheeb ääigi čuávvumtutkâmuš häämist. Uáli ennuvhân anarâškielâ puátteevuođâ miäruštâl tot, maggaar anarâškielâ párnááh uáppih kielâpiervâlist já škoovlâst, maggaar kielâlâš identiteet sijjân šadda, magareh láá sii kielâvaljiimeh já magarin anarâškielâ rooli šadda škoovlâave maŋa.</p>
</body></document>
