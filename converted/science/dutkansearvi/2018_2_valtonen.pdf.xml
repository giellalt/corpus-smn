<document xml:lang="smn" id="no_id"><header><title>Anarâš- já nuorttâlâškielâ partikkal še</title><genre code="science"/><author><person firstname="Taarna" lastname="Valtonen" sex="unknown" born="" nationality=""/></author><author><person firstname="Merja" lastname="Fofonoff" sex="unknown" born="" nationality=""/></author><author><person firstname="Markus" lastname="Juutinen" sex="unknown" born="" nationality=""/></author><year>2018</year><wordcount>7362</wordcount><conversion_status type="standard"/><availability><license type="standard"/></availability><multilingual/><origFileName>2018_2_valtonen.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header>
<body>
<p xml:lang="eng">See discussions, stats, and author profiles for this publication at : https://www.researchgate.net/publication/355048588</p>
<p>Anarâš- já nuorttâlâškielâ partikkâl še. (Almostum: Dutkansearvvi dieđalašáigečála 2/2018)</p>
<p xml:lang="eng"><em type="bold">Article </em>· September 2018 </p>
<p xml:lang="vep">CITATIONS 0</p>
<p xml:lang="eng">READS 4 <em type="bold">3 authors </em>, including: </p>
<p xml:lang="isl">Taarna Valtonen University of Helsinki <em type="bold">32 </em></p>
<p xml:lang="vep">PUBLICATIONS <em type="bold">31 </em>CITATIONS </p>
<p xml:lang="fra">SEE PROFILE</p>
<p xml:lang="eng">All content following this page was uploaded by Taarna Valtonen on 04 October 2021.</p>
<p xml:lang="eng">The user has requested enhancement of the downloaded file.</p>
<p xml:lang="sme"><em type="bold">Dutkansearvvi dieđalaš áigečála </em></p>
<p xml:lang="fin"><em type="bold">Dutkansearvi Saamen kielen ja kulttuurin tutkimusseura </em></p>
<p xml:lang="nno">Nr. 2/2018</p>
<p xml:lang="sme">Gielladieđalaš čállin sámegillii - gii das berošta?</p>
<p>Kielâtieđâlâš čäällim sämikielân - kii tast peerust?</p>
<p xml:lang="sms">Ǩiõlltiõđlaž ǩeeʹrjtummuš säämas - ǩii tõʹst peerast? <em type="bold">1 </em></p>
<p xml:lang="sme"><em type="bold">Almmustahtti / Almostittee </em>Sámegiela ja -kultuvrra dutkansearvi ja Oulu universitehtta, Giellagas-instituhtta </p>
<p><em type="bold">Doaimmahan / Toimâttâm </em></p>
<p xml:lang="fkv">Marja-Liisa Olthuis &amp; Irja Seurujärvi-Kari</p>
<p xml:lang="kal"><em type="bold">ISSN 2489-7930129 </em></p>
<p><em type="bold">Anarâš- já nuorttâlâškielâ partikkâl še </em></p>
<p xml:lang="fin">Taarna Valtonen, Merja Fofonoff &amp; Markus Juutinen</p>
<p><em type="bold">Laiđiittâs </em></p>
<p>Taan artikkâlist muštâlep säänist še já ton kevttimist. Še lii táválâš uccâ sáánáš sehe anarâš- já nuorttâlâškielâst. Tot lii uáli vissásávt luávnejum nuorttâlâškielân jo-uv kärjilkielâ pehti teikâ njuolgâ ruošâkielâst, mast lii aanoost mottoomlágán labdospartikkâl <em type="italic">-же </em>, ovdâmerkkân <em type="italic">также </em>‘meiddei, še’ já jiečânâs partikkâl <em type="italic">же </em>‘-han, -sun, tibi; -Kâs, pelestis; (tot) siämmáš’. Lovniimist lii pááccám mušton tot, et aainâs-uv Njiävđám nuorttâlâškielâ kuávlukielâst säänist lâi vala čyeti ihheed tassaaš čyeijilis <em type="italic">ž </em>-jienâdâh aalgâst (om. Lagercrantz 1961, 182). Anarâškielân sáánááš lii luávnejum ušom nuorttâlâškielâ pehti. Tot lii aanoost meid eres nuorttâsämikielâin, äkkil-, kieldâ- já tarjesämikielâst, main láá lamaš ennuv kontakteh ruošâkieláin. (Álgu; T. I. Itkonen 1958, 546.) </p>
<p>Uárjisämikielâi säniráájun <em type="italic">še </em>ij kuulâ, mut tom láá kuittâg lovnim nuorttâlâškielâst aainâs-uv Njiävđám já Máttavuotna (su. Maattivuono) kuávlui orjâlâškielân, moh kuleh merâsämikielân (om. Lagercrantz 1961, 31, 55, 187; Ravila, 1931, 67). Lönnrot (1854, 253) <em type="italic">še </em>maainâš jieijâs sänilistoost, et anarâškielâ <em type="italic">še </em>-sääni vaastâ orjâlâškielâst lii <em type="italic">še </em>. Puáhtá leđe, et 1800-lovo aalgâbeln tot lii lamaš aanoost meiddei eres orjâlâškielâ sárnumkuávluin, moh láá lamaš anarâš- teikâ nuorttâlâškielâ ránnján. </p>
<p>Juurdâ tuđhâškyettiđ sääni <em type="italic">še </em>vuolgij joton nuorttâlâškielâ sárnoin, ko sij sáárnudškuottii Facebook <em type="italic">Koltankieliset </em>-juávhust kiđđuv 2015 tast, et maht sääni kolgâččii kevttiđ. Siämmáásullâsiih koččâmušah lijjii pajanâm meid anarâškielâst já taid lijjii kuorâttâllâm Säämi Kielâkäldee anarâškielâ kielâjuáhusist juovlâmáánust 2016 (Kielâjuávus 2016). Toos lasseen Markus Juutinen (2016) lii kuorâttâllâm nuorttâlâškielâ še-sääni kevttim jieijâs pro gradu -pargoost. <em type="bold">130 </em></p>
<p>Kuohtui kielâi tááláid sárnoid, eromâšávt uđđâ sárnoid, <em type="italic">še </em>ij lah innig nuuvt uápis sääni, ko oovdeb sárnoosuhâpuolváid. Uási ij keevti tom ollágin já uásán ton kevttim lii sulâstitškuáttám suomâkielâ <em type="italic">myös </em>-sääni kevttim. Vaigâdvuottân lii tot, et <em type="italic">myös </em>-sääni kevttim ij lah puoh kontekstijn siämmáálágán ko še-sääni, já tot toovât merhâšumemoive teikâ aainâs-uv taggaar merhâšuumijd, maid čällee ij lah uáivildâm (kj. meid Morottaja 2007, 67). Tondiet lii čielgâs, et lii tárbu normiđ kielâ tärhibeht. </p>
<p>Tergâdumos koččâmušah moh láá pajanâm já maid áigup kuorâttâllâđ taan artikkâlist kyeskih sääni kevttimân sehe ton sajadâhân celkkuin já ubâ kielâvuáháduvvâst. Kevttimân lohtâseh taggaar koččâmušah, et kost <em type="italic">še </em>puáhtá leđe celkkust já maggaar ciälkkuseh pyehtih leđe ton iššeedráhtusin. Sajadâhpeeleest suogârdâllâp tom, et maggaar semantliih ohtâvuođah tast pyehtih leđe eres ciälkkusijgijn sehe et maggaar lii sääni <em type="italic">še </em>toimâ jieškote-uvlágán kontekstijn. Eromâšávt hundâruššâp tom, et maggaar partikkâlkategorian teikâ -kategoriáid še kulâččij já puáhtá-uv tom ubâ kočodiđ ain partikkâlin. </p>
<p>Analyys vuáđuduvá ärbivuáválii ceelhâopâlii ceelhâjeesândmân sehe semantlii ohtâvuođâi kuorâttâlmân. Suogârdâllâm váldá torjuu eromâšávt suomâkielâ partikkâltutkâmist já ton teoreetlijn aldanemvuovijn tondiet ko sämikielâi partikkâlijd láá tutkâm nuuvt uccáá. Lep nuurrâm puoh puátusijd vistig kuohtui kielâi materiaalijn sierâ, veik kuorâttâllâp já viärdádâllâp-uv taid mottoom verd oovtâ saajeest taan teevstâst. Artikkâl loopâst kuorâttâllâp vala uánihávt partikkâl historjá vijđásub keččâmkuávlust. <em type="bold">131 </em></p>
<p><em type="bold">Anarâš- já nuorttâlâškielâ partikkâl še </em></p>
<p><em type="bold">Tutkâmamnâstâh </em></p>
<p>Sääni <em type="italic">še </em>lii mainâšum ušom vuosmuu tove kirjálii aanoost Suomâ Akatemia ive 1854 almostittem kirjeest. Tast lii Elias Lönnrot pajas čäällim Ráámmát ceelhâ: <em type="italic">Jieh tun še koolgâ vuornuđ uáivád peht, tastko tun jieh vaje (áppád) oovtkin vuopt vielgâdin tâih čappâdin toohâđ1 </em>(Lönnrot 1854: 208, 253). Ive 1861 almostuvvii juo kyehti celkkuu: Anders Andelinist še lii oovtâ sänivajâsist sehe säniluvâttâlmist (Andelin 1861, 459, 487) já A. W. Borgist oovtâ mainâsist (Borg 1861, 507). </p>
<p>Taah celkkuuh láá fáárust tutkâmamnâstuvvâst, mut iänááš uási tast lep nuurrâm nuorttâlâš- já anarâškielâi ärbivuáválijn njálmálijn teevstâin, moh láá sehe čallum häämist já jienâpaadijn. Ärbivuáválâžžân kielâkevtten mij lep miäruštâllâm taggaar ulmuid, kiäh láá oppâm sämikielâ vuosmuu kiellân já iällám taggaar pirrâsist, kost sämikielâ lii lamaš kuittâg vala sii pärnivuođâst váldukiellân. Nuorâmuuh ärbivuáválijn teevstâin láá 1990-lovvoost. Talle čällee teikâ sárnoo lii kuittâg šoddâm majemustáá 1940-lovvoost. Tágáráin valjiimáin lep keččâlâm finniđ tutkâmmateriaal, moos váldukielah liččii vaikuttâm nuuvt uccáá ko máhđulâš. Ránnjákielâi kooskâst láá ain luánduliih kontakteh, já tondiet vaikuttâsah levâneh kielâst nuubán, motomin meiddei ucceeblovo kielâst eenâblovo kielân. Vaaikutmáin uáivildep-uv taggaar tile, mast váldukielâ vaikuttâs lii šoddâm juo nuuvt styeresin já ucceeblovo kielâ status nuuvt hiäjun, et maajeeb njomâškuát ráhtusijd já eres vaikuttâsâid váldukielâst kyevtkielâg sárnoi huámmášhánnáá.</p>
<p>Anarâškielâ materiaalin láá lamas <em type="italic">Inarinlappalaista kansantietoutta </em>(Koskimies já Itkonen 1918; uánádâs K&amp;I 1918), <em type="italic">Inarinsaamelaisia kielennäytteitä – Aanaarkiela čȧjttuzeh </em>(E. Itkonen 1992; uánádâs EI 1992), <em type="italic">Tovlááh mainâseh </em>(Morottaja 1997; uánádâs M 1997) sehe <em type="italic">Javrij jieŋah parguu: Anárašgiel lohkosat </em>(Sammallahti 2004; uánádâs S 2004). Tain Koskimies materiaal lii nurrum 1860-lovvoost, 1 Puáris materiaal ovdâmeerhâid lep muttem tááláá čäällimvuáhán. <em type="bold">132 </em></p>
<p>Erkki Itkosii materiaal ive1952 já Morottaja materiaal stuorrâ uássin 1968–1970, mut motomeh teevstah láá puárásuboh, motomeh nuorâbeh. Sammallahti kirjeest láá teevstah maaŋgâ ääigist. Tain láá kavnum ohtsis 129 mieđetteijee já nelji kieldee celkkuu, main lii sääni še.</p>
<p>Nuorttâlâškielâ materiaalin láá lamaš <em type="italic">Koltan- ja kuolanlappalaisia satuja </em>(T. I. Itkonen 1931; uánádâs TII 1931), <em type="italic">Lappische Volksdichtung V. See- und Skolte-Lappische Texte des Südlichen Varangergebiets </em>(Lagercrantz 1961; uánádâs L 1961), <em type="italic">Sääʹmǩiõll, äʹrbbǩiõll </em>(Koponen já iärráseh 2010; uánádâs K&amp;al. 2010), <em type="italic">Kåʹllmuõrâž – Nuõrttsaaʹmi mainnâz </em>(Pacija 2011; uánádâs P 2011) sehe <em type="italic">Vuõ’lğğe jåå’tted ooudâs: lookkmõõz̆z̆ – De fas johttájedje: nuortalas̆giel lohkosat – Taas mentiin: koltansaamen lukemisto </em>(Sammallahti 2012; uánádâs S 2012). </p>
<p>Tain Itkonen materiaal lii nurrum 1910–20-lovoin, Lagercrantz materiaal 1920-lovvoost já Koposii kirjeest lii sehe puáris 1970-lovo já uđđâ 2000-lovo materiaal. Sammallahti kirje teevstah láá muštâlum suulân 1970-lovvoost. Pacija mainâsmateriaal lii almostum vistig ruošâkielân 1990, mut ennikielâliih Ruošâ pele nuorttâlâš Zoja Nosova lii maŋeláá jurgâlâm tom njálmálávt sämikielân já Katri Jefremoff (išepargeinis) čáállám tom kirje háámán. Toi lasseen materiaalin láá kevttum Markus Juutisii pro gradu -pargo jienâpäddiamnâstuv še-sääni sistuállee ovdâmeerhah. Ton materiaalân kuleh jienâpäädih Čevetjäävri (uánádâs J/Č) já Njellim (uánádâs J/N) kuávluin 1960-lovvoost ihán 2007. Ubâ nuorttâlâškielâ materiaalist láá kavnum ohtsis 308 mieđetteijee já 15 kieldee ceelhâd, main lii sääni <em type="italic">še </em>. </p>
<p>Ärbivuáválijd teevstâid viärdádâllâp mottoom verd tááláá tilán, mon ovdâsteh Facebook-siijđo <em type="italic">Koltankieliset </em>savâstâlmeh, jieškote-uvlágán internet-teevstah sehe <em type="italic">Korp </em>-tiätuvuáđust väljejum anarâš- ja nuorttâlâškielâg teevstah. <em type="italic">Korp </em>-tiätuvuáđust lep nuurrâm meiddei teoriauási ovdâmeerhâid. Tááláid kielâovdâmeerhâid ep lah nuurrâm systemaatlávt, mut pyehtip oovdân ovtâskâs ovdâmeerhâid. Facebook-savâstâllâm já internet-teevstâid anneep anonymistum häämist, <em type="bold">133 </em></p>
<p><em type="bold">Anarâš- já nuorttâlâškielâ partikkâl še </em>tondiet ko ovdâmerkkân <em type="italic">Koltankieliset </em>Facebook-sijđo ij lah áávus puohháid ege ulmuuh lah tiättám ko láá čáállám toho, et kiinii puáhtá kuorâttâllâđ sii čälimijd almolávt. Toos lasseen lep savâstâllâm še-sääni kevttimist kuohtui kielâi eenikielâlij kielâkevtteigijn. </p>
<p>Materiaalij kooskâst lii ohtâ stuorrâ käldeekriittâlâš iäru: anarâškielâ materiaalist iä lah siämmáá ennuv jienâpäädih, maid liččii litteristám tááláá tieđâlii vyevi mield. Áinoo lii <em type="italic">Inarinsaamelaisia kielennäytteitä – Aanaarkiela čȧjttuzeh </em>(E. Itkonen 1992), mii lii litteristum viehâ tárkká jienâpaadijn. <em type="italic">Tovlááh mainâseh </em>-kirje teevstah láá meiddei uásild sahhiittâllum materiaal, mut toh láá toimâttum čaallum háámán. Eres litteristum materiaaleh láá čaallum njuolgist sárnumist, já talle ij lah vises, mon tárkká čällee lii váldám vuotân puoh uccâ sáánáid. Siämmáš kuáská tiäđust-uv uásán nuorttâlâškielâ materiaal-uv (TII 1931; L 1961; P 2011; S 2012), mut tom lii tuovŋâmin Juutisii stuorrâ amnâstâh. Anarâškielâst taggaar materiaal váilu. </p>
<p>Käldeekriittâliih háástuh láá meid kuávlukielâi iähtun. Nuorttâlâškielâ materiaal ovdâstit puoh kuávlukielâid, mut enâmus materiaal lii máddáápiäláá teikâ Suõʹnnʼjel– Njuõʹttjäu´rr-kuávlukielâst já ton juátkest Čeʹvetjäuʹrr-kuávlukielâst, meiddei tááláá sárnoi tááhust. Taavaapiäláá kuávlukielâst lii kuittâg nuuvt uccáá materiaal, et ep pyevti tutkâđ kuávlukielâi máhđulijd iäruid. Anarâškielâst puoh puárásumos materiaal lii Uárji-Anarist, Erkki Itkonen nuurrâm materiaal lii iänááš Nuorttâ-Anarist, mut nuorâb materiaal oovdâst enâmustáá Tave-Aanaar kuávlukielâ. Lii kuittâg tergâd anneeđ mielâst, et anarâškielâ kuávlukielâi iäruh iä lah távjá siämmáá náál čielgâsávt iärutmist, ko ovdâmerkkân nuorttâlâškielâst tondiet ko ulmuuh láá varrim ennuv eromâšávt majemuu čyetiviđâlove ive ääigi. Sänirááju tutkâmist iäruid lii kuittâg motomin älkkee kavnâđ eidu taggaar saanij pehti, maid láá lovnim nuorttâlâškielâst. <em type="bold">134 </em></p>
<p><em type="bold">Teoreetlâš aldanemvyehi </em></p>
<p>Partikkâlij tutkâm lii eskin majemui ihelovoi ääigi uážžum eenâb saje kielâtutkâmist. Ovdil taid onnii ucceeb tergâdin, ko toh iä kuulâ kuávdáš ceelhâjesânij, tegu predikaat, subjekt já objekt, juávkun. Majemui aaigij láá kuittâg huámášâm, et partikkâlijn puáhtá leđe merhâšittee rooli eidu kuávdáš ceelhâjesânij háárán: toh muštâleh tärhibeht toi koskâvuođâin teikâ miäruštâleh tärhibeht eres ceelhâjesânij luándu já tooimâ celkkust.</p>
<p>Partikkâleh lii säniluokka, moos kuleh ennuv jieškote-uvlágán uccâ sáánááh. Ärbivuáválii säniluokkajuávu vuáđuld toi tehelumos jiešvuotâ lii tot, et toh iä suujâ. Eres sujâhánnáá teikâ vájuváá paradigma säniluokain, adveerbâin já adpositioin (pre- já postpositioh), toh spiekâsteh toin naalijn, et toh iä pyevti uážžuđ jieijâs dependentijd ađai tievâdâsâid (orj. <em type="italic">dievadas </em>; su. <em type="italic">määrite </em>) ege pyevti toimâđ eres saanij págulâš dependenttin ađai teevdân (orj. <em type="italic">deavdda </em>; su <em type="italic">täydennys </em>). Toos lasseen toi merhâšumeh láá uáli rájáliih: toh lohtâseh savâstâlmij ovdánmân, teevstâ jeessândmân teikâ láá indeksaalliih (čujotteh eres saanijd). (Sammallahti 2007, 104; VISK § 438.) </p>
<p>Partikkâlij, adveerbâi já adpositioi koskâsiih rääjih iä kuittâg lah čielgâseh. Tast láá ennuv ovdâmeerhah. Adpostioh pyehtih leđe tievâdâsttáá, já talle toh sulâstiteh adveerbâid, ovdâmerkkân <em type="italic">Tun čokkááh </em>. Maaŋgah partikkâleh-uv sulâstiteh adveerbâid teikâ taid kevttih kyevti náál juo partikkâlin teikâ adverbân, ovdâmerkkân Kuivee keesij suu meddâl juuvâst vs. Joovsep lii meddâl . Tehelâš partikkâljuávhu, konjunktioi, toimân lii ovdâstittiđ celkkuid, mut ton tooimâst pyehtih leđe meid eres partikkâleh já adveerbah, maid kočodeh konnektiivin. Taggaar lii ovdâmerkkân sääni meid: Ko Immeel lii pase, meid suu nommâ liipase </p>
<p>Säniluokkajuávu lasseen saanijd lii máhđulâš jyehiđ funktio- já sistuálusaanij juávhoid. Partikkâleh láá čielgâsávt funktiosäänih: toh láá uánihááh já tain lii čielgâ kielâopâlâš teikâ savâstâllâm ovdánmân lohtâseijee toimâ. Toh iä pyevti ohtuu čujottiđ olmâ teikâ <em type="bold">135 </em></p>
<p><em type="bold">Anarâš- já nuorttâlâškielâ partikkâl še </em>entiteetijd. Tain ij lah čielgâ, jiečânâs prototijppâlâš merhâšume, mut toh rähtih távjá koskâvuođâid sistuálusaanij kooskân ađai koordinisteh ciälkkusijd (om. Finnejim käähvi já pekoni käänimonijguin. ), kommentisteh váldusääni (om. Kalehân mij sämistááluh mättip tuulâ cokkiittiđ. ) teikâ merkkejeh koččâmušcelkkuid (om. Lah- uv tun illávaje? </p>
<p>Ovdil adelum kuvviimij vuáđuld oro čielgâsin, et säänist še láá ennuv jiešvuođah, moi vuáđuld tom puáhtá analysistiđ partikkâlin. 1) Tot ij suujâ. 2) Tot ij pyevti uážžuđ jieijâs dependentijd ađai tievâdâsâid ijge toimâđ eres saanij págulâžžân dependentin ađai teevdân. 3) Ton merhâšume lii uáli rájálâš: távjá tot puáhtá oovdân monniilágán sistuálusaanij koskâsii koskâvuođâ. Sehe 4) tot ij pyevti ohtuu čujottiđ olmâ teikâ abstrakt aššijd teikâ entiteetijd. Ij lah kuittâg aaibâs čielgâs, et maggaar partikkâl tot lii vâi láá-uv tast jieškote-uv kontekstijn jieškote-uvlágán merhâšumeh já funktioh, valaba nuuvt ereslágáneh, et motomijn kontekstijn tom ferttee-uv miäruštâllâđ adverbân.</p>
<p>Tááláá ceelhâoopâ tutkâmist lii uáli táválâš, et ovtâskâs säänist, eromâšávt partikkâlist, ij taarbâš leđe tuš ohtâ toimâ, mut oovtâ sääni lii máhđulâš uáiniđ maaŋgâ ereslágán funktiost jieškote-uvlágán kontekstijn. Taggaar analysistemvyevist lii tehelâš kuorâttâllâđ tutkum sääni tooimâ pirâsteijee ciälkkus, celkkuu merhâšume já valaba stuárráb tekstâubâlâšvuođâ háárán-uv. (om. Jääskeläinen já Koivisto 2012; Vilkuna 1984.)</p>
<p>Jääskeläinen já Koivisto (2012, 599) tiäduttává kuittâg tom, et ain ij lah tárbu rähtiđ uđđâ kategoriaid, veik monnii säänist liččii eenâb ko ohtâ funktio. Sii mield konstruktiokielâoopâ juurdâ tast, et siämmáá säänist puáhtá leđe maaŋgâlágán ano jieškote-uvlágán konstruktioin tuáimá pyereest meiddei partikkâlij já taid sulâstittee uccâ sáánái tutkâmist. Taan jurdâččemvyevi mield analysisteh, et meid konstruktio jieš nubástut partikkâl merhâšume, veik säänist ličij-uv mottoom vuáđumerhâšume, <em type="bold">136 </em>mii čuávu konstruktiost nuubán. Talle ij lahkin saahâ tuš tast, et säänist liččii maŋgâ tooimâ, mut meiddei tast, et sääni vuáháduvá konstruktio iävtui mield. Taggaar räjittes aldanemvuovvijn lep analysistškuáttám meiddei sääni še já ton iššeedciälkkusijd, já suogârdâllâm ton tooimâid tärhibeht ko ovdil láá porgâm. </p>
<p><em type="bold">Puátuseh </em></p>
<p><em type="bold">Še-sääni kevttim </em>Anarâškielâst še-sääni iššeedrááhtus puáhtá leđe mii peri sistuálusaanijd, noomin, verbâ, meiddei infiniit häämist, teikâ adverbâ dependentijgijn. Nubij sanijgijn tot puáhtá leđe noomin- teikâ verbâciälkkus tievâdâs. Jos iššeedrááhtus lii verbâciälhus, oro motomin máhđulâš tulkkuđ, et še čuujoot ubâ celkkui teikâ aainâs-uv predikaatân já mottoom ton dependentân. Tast eenâb majeláhháá. Iššeedráhtusin tohhejeh puoh kuávdášceelhâjesâneh: subjekt (1, 2), objekt (3), predikaat (4, 5), predikatiiv (6) sehe maaŋgâlágán adverbiaaleh (7, 8, 9, 10, 11). Še puáhtá čujottiđ meid predikaatciälkkus sierâ oosijd, finiit- teikâ infiniituásán (12, 13, 14). (1.) <em type="italic">Eeji poccuuhhân še lijjii täst. </em>(EI 1992) (2.) <em type="italic">Vuáskun čuommim še vyevis anestuvá. </em>(K&amp;I 1918) (3.) <em type="italic">Tom še muštám </em>. (M 1997) (4.) <em type="italic">Poccuuh lijjii še jyehi táálust. </em>(S 2004) (5.) <em type="italic">Meeinijn kááhu rähtip še meiddei. </em>(EI 1992) (6.) <em type="italic">Toh lijjii kievhih še meiddei toh ulmuuh. </em>(M 1997) (7.) <em type="italic">Ko vuošâi te munjin še kuávžurkápuluv addlij. </em>(EI 1992) (8.) <em type="italic">Ijjäävrist še maiddái tot Sieidláásáš lii vissâ lamaš ton Stuorr-Ant Ááná immeel. </em>(M 1997)(9.) <em type="italic">Na juolgijn še puovtij tuolmâđ jos lii kuárumin maiden. </em>(EI 1992) <em type="bold">137 </em></p>
<p><em type="bold">Anarâš- já nuorttâlâškielâ partikkâl še </em>(10.) <em type="italic">Must še liččii olgoneellimtaarbâs. </em>(EI 1992) (11.) <em type="italic">Talle še lijjii, kastijááh lijjii </em>. (EI 1992) (12.) <em type="italic">Te arvâláin Lukkár-äijih já suu eeči, tot lâi še elimin tot Jormovuorâs, moonáin vahtiđ. </em>(M 1997)(13.) <em type="italic">Te tuubdâi tom já aalgij še ruovgâđ, raŋestij já vuolgij tohon eenis kuuvl. </em>(S 2004) (14.) <em type="italic">Ečirokke Vuolli já viljâs Matti láin tagareh stullee kandiih, kiäh kiergânáin melgâdávt sajan ko sajan já ilbâduššâđ še meiddei Mattijn. </em>(S 2004) </p>
<p>Tutkâmamnâstuv mieđetteijee celkkuin puoh táválumos lâi, et še-sääni iššeedrááhtus lâi celkkuu subjekt (72 ceelhâd, 56 %). Eres ceelhâjesâneh iä lam aldagin siämmáá táváliih: adverbiaaleh lijjii 21 (16 %), predikaateh 18 (14 %), objekteh 12 (9 %) já predikatiiveh tuš 5 celkkust (4 %). Kieldee celkkuuh lijjii uccáá. Tain lâi iššeedráhtusin predikaat kyevti celkkust, predikatiiv já subjekt tuš oovtâ celkkust.</p>
<p>Anarâškielâst <em type="italic">še </em>-sääni normaal saje lii tállán iššeedráhtus maajeeld (meid Kielâjuávus 2016). Iššeedráhtusist puáhtá leđe mottoomlágán kliit, ovdâmerkkân lahtospartikkâl - <em type="italic">uv </em>teikâ - <em type="italic">hân </em>tegu ovdâmeerhâst (1). Iššeedráhtus já še-sääni kooskân puáhtá lasettiđ meid aainâs-uv modaallii sárnumpartikkâl (su. <em type="italic">lausumapartikkeli) kal(e </em>). Noomin + <em type="italic">kal(e) </em>+ <em type="italic">še </em>-rááhtus oro lemin teikâ šoddâmin fraasin. Taan amnâstuvvâst ton ráhtus noomin lii táválávt celkkuu subjekt (15), motomin objekt (16).(15.) <em type="italic">Mut tot konjak tot kal še nuuvâi. </em>(M 1997) (16.) <em type="italic">Pecliemâ kal še juhhii. </em>(EI 1992) </p>
<p>Ohtâ ovdâmerkkâ (17) lii spiekâstâh ovdil adelum njuolgâdusâst. Taan nuorâ, 1990-lovo, ovdâmeerhâst oro lemin saahâ tast, et <em type="italic">še </em>-sääni lii kevttum suomâkielâ <em type="italic">myös </em>-sääni maali mield. Tekstâkontekstist puáhtá nomâlâs uáiniđ, et ton iššeedrááhtus lii semantiik tááhust ton maajeeld puáttee sääni <em type="italic">nuorttâlâšah-uv </em>ige sääni <em type="italic">Piäcámist </em>. <em type="bold">138 </em>(17.) <em type="italic">Pottiihân Piäcámist vissâ kale še nuorttâlâšah-uv. </em>(S 2004) vrd. <em type="italic">Tulihan Petsamosta vissiinkin myös kolttasaamelaisia(kin). </em></p>
<p>Sääni še saje celkkust lii ohtâ tain jiešvuođâin, moos suomâkielâ kielâoppâ lii vaikuttâm. Suomâkielâ <em type="italic">myös </em>-sääni luándulumos saje lii táválávt iššeedráhtus ovdiibeln, eidu nubij keejij ko saanijn <em type="italic">še </em>. Tááláá peeivi ovdâmeerhâin sajadâh iššeedráhtus ovdiibeln lii uáli táválâš, veik ärbivuáválii kielâst tast láá tuš ovtâskâs ovdâmeerhah 1990-lovo čáittusijn. Stuárráámus vaigâdvuotâ taggaar kevttimist lii, et puástusajostittem puáhtá tovâttiđ vaidâleijee merhâšumemoive. </p>
<p>Čuávuváin <em type="italic">Korp </em>-tiätuvuáđu ovdâmeerhâin ärbivuáválii kielâibárdâs miäldásâš iššeedrááhtus lii vuolâčaallum, čällee uáivildâm iššeedrááhtus merkkejum pyeidis pustavijgijn. Ovdâmeerhâst (18) ärbivuáválii kielâibárdâs mield ceelhâ tulkkojuvvoo nuuvt, et tarbâšuvvoo meiddei oovtâstpargo, veik čällee lii uáivildâm, et raajij rasteldittem lii tot maid tarbâšeh. Ovdâmeerhâst (19) <em type="italic">še </em>-sääni ärbivuáválii kielâibárdâs miäldásâš iššeedráhtus ij lah máhđulâš merkkiđ, ko ton ovdiibeln lii konjunktio <em type="italic">já </em>. Ton-uv vuáđuld lii čielgâs, et čällee tulkkoo, et <em type="italic">še </em>čuujoot čuávuváá ciälkkusân. Ovdâmeerhâst (20) sääni <em type="italic">še </em>aalgât celkkuu, mii ij liččii máhđulâš ärbivuáválii anarâškielâst.(18.) Mist sämmilijn láá ennuv ohtsiih hástuseh, já tondiet tarbâšuvvoo-uv oovtâstpargo še raajij rasta . (Korp) vrd. <em type="italic">Meillä saamelaisilla on paljon yhteisiä haasteita, ja siksi tarvitaankin yhteistyötä myös rajojen yli </em>(19.) Njiävđám siijdâ já še Aanaar kieldâ tavemuš räjičuágástâh Kolmisuáivi. (Korp) vrd. <em type="italic">Näätämön siida ja myös Inarin kunnan pohjoisin rajapiste Kolmisuáivi. </em>(20.) Še Ruošâ pele sämmiliih pissoo uásálisten. (Korp) vrd. <em type="italic">Myös Venäjän puolen saamelaiset pysyivät osallistujina. </em><em type="bold">139 </em></p>
<p><em type="bold">Anarâš- já nuorttâlâškielâ partikkâl še </em></p>
<p>Nuorttâlâškielâst še-sääni iššeedrááhtus puáhtá leđe tegu anarâškielâst-uv mii peri sistuálusaanijd, noomin, verbâ, meiddei infiniit häämist, teikâ adverbâ dependentijgijn. Nubij sanijgijn tot puáhtá leđe noomin- teikâ verbâciälkkus tievâdâs. Iššeedráhtusin tohhejeh mestâ puoh kuávdáš ceelhâjesâneh: subjekt (21, 22, 23), objekt (24, 25), predikaat (26) sehe maaŋgâlágán adverbiaaleh (27, 28, 29, 30, 31). Meiddei kieldee ovdâmeerhah láá máhđuliih aainâs-uv talle ko toi iššeedrááhtus lii subjekt (23), objekt (25) teikâ adverbiaal (32). Predikaatist iä lah kieldee ovdâmeerhah. Jurgâlusâin uáiná, et taggaar celkkuid ij lah máhđulâš jurgâliđ anarâškielân nuuvt, et kiävtáččij sääni <em type="italic">še </em>, mut ton sajan ferttee kevttiđ labdospartikkâl - <em type="italic">gin </em>teikâ eres vyevi. Tast lii čielgâ iäru kielâi kooskâst.(21.) <em type="italic">Muu kääʹlles še leäi ceerkavstarsten. </em>(S 2012) ‘Muu käälis še lâi sundee.’ (22.) <em type="italic">Tõt mââʹnnj še ij ääkka kuvddlam. </em>(P 2011) ‘Tot manjegin ij ááhu kuldâlâm.’ (23.) <em type="italic">Nââʹerniõǥǥeem še lij määŋgnallšem. </em>(TII 1931) ‘Naharij nievdâm še lii maaŋgâlágán.’(24.) <em type="italic">Ääʹl kåʹdd kooʹddid di jeeʹres naauʹdid še. </em>(TII 1931) ‘Ovttuu koddá kuudijd já eres huáđđoid še.’(25.) <em type="italic">Jiâ teʹl ni vooʹps jiâ vueʹǯǯid še poorrâm. </em>(J/Č 1971–74) ‘Iä talle ollágin iä piärguidgin puurrâm’(26.) <em type="italic">Ânnʼjõž ääiʹjest liâ še talkkân. </em>(S 2012) ‘Tááláá ääigist láá še talkkâneh’ (27.) <em type="italic">Mäŋgg Eʹmmel huâđ liâ kåddjam õõutin luõđin, de kâʹl tuu põškk-jiõgg vuâlgg õõutin luõđin še. </em>(K&amp;al 2010) ‘Maŋgâ Immeel huáđđoo láá kuddum ovttáin luođáin, te kal tuu poškâjieggâ vuálgá ovttáin luođáin še.’(28.) <em type="italic">Teä’ suʹnne še nõmmpeiʹvv šõõddi. </em>(S 2012) ‘Te sunjin še nommâpeivi šoodâi.’ (29.) <em type="italic">Uuʹd siʹjjid še kõskkâm. </em>(K&amp;al 2010) ‘Addel sijjân še koškeeh.’ (30.) <em type="italic">Eeʹjjest kâʹl mâŋŋa še ooʹnnsti. </em>(J/Č 2007) ‘Eejist kal maŋa še luhostui.’ (31.) <em type="italic">Leäm mon puäʒʒpaarǥâst še leäm. </em>(J/N 1962/77) ‘Lam mun puásuipargoost še lam[aš]’(32.) <em type="italic">Mââimõs leeiʹb mon-ki poʹrrem da taaurõõžžâst še iʹlleäm kâʹl dõõzze teänab. </em>(K&amp;al 2011) ‘Majemuu leeibi mun-uv puurrim já skipáristkin ij lam kal tađe eenâb.’ <em type="bold">140 </em></p>
<p>Oro lemin nuuvt, et nuorttâlâškielâst še puáhtá čujottiđ tuš verbâciälkkus finiituásán (33–36). Anarâškielâst lii ohtâ taggaar ovdâmerkkâ, mast še čuujoot infiniituásán, mut táváliih toh iä lah. Nuorttâlâškielâ amnâstuv nuorâmuu keerdist šadda motomijn taggaar kove, et tast-uv láá vaikuttâsah suomâkielâst. Ovdâmeerhâin (35) já (36) puáhtá leđe saahâ suomâkielâ maali kopijistmist, já jyehi tiileest taid lii älkkee jurgâliđ suomâkielân säänist sáánán.(33.) <em type="italic">Võõnâs õõlǥi še mieʹldd leeʹd. </em>(J/Č 1971–74) ‘Käärbis koolgâi še mieldi leđe.’ (34.) <em type="italic">Kaappi ja päärna...tõn dõndõʹǩǩe de va...vaʹldde še poorted. </em>(J/Č 1971–74) ‘Eemeed já párnáá...tom hommájii va-...valdii še purâttiđ’ (35.) <em type="italic">Ǩeʹrrez, leeiʹm še õõut ǩeʹrrez raajjâm. </em>(J/Č 2007) ‘Kerris, láim še oovtâ kerris ráhtám.’ vrd. Ahkion, olimme myös yhden ahkion tehneet.(36.) <em type="italic">Njauddâmjooǥǥ beäʹlnn jieʹlim še kâʹlvvmen. </em>(J/Č 2007) ‘Njiävđámjuuvâ peln eelijm še kalvemin.’ vrd. Näätämöjoen puolella kävimme myös kylvämässä. </p>
<p>Tutkâmamnâstuv mieđetteijee celkkuin puoh táválumos lâi meid nuorttâlâškielâst, et še-sääni iššeedrááhtus lâi celkkuu subjekt (124 ceelhâd, 45 %). Eres ceelhâjesânijn adverbiaaleh lijjii uáli táváliih še (81 ceelhâd, 29 %). Eres ceelhâjesâneh láá čielgâsávt härvinuboh: predikaat 38 (14 %) já objekt 33 celkkust (12 %). Toi lasseen lijjii kulmâ ovdâmeerhâ, main lijjii monniilágán sárnumpartikkâlráhtuseh, maid kommentistep sierâ. Kieldee celkkuuh lijjii uccáá tegu anarâškielâst-uv. Tain <em type="italic">še </em>iššeedráhtusin lâi subjekt 11 celkkust sehe objekt teikâ adverbiaal kuohtuuh kyevti celkkust. </p>
<p>Nuorttâlâškielâst iä lah ovdâmeerhah, main predikatiiv ličij <em type="italic">še </em>-sääni iššeedráhtusin. Tagareh iä lah táváliih anarâškielâstkin, mut ko nuorttâlâškielâ materiaal lii merhâšitteht stuárráb, te taat oro lemin olmâ iäru kielâi kooskâst. Nubbe máhđulâšvuotâ lii tot, et tagareh ovdâmeerhah láá nuuvt uccáá, et toh iä lah teivâm taan amnâstâhân. <em type="bold">141 </em></p>
<p><em type="bold">Anarâš- já nuorttâlâškielâ partikkâl še </em></p>
<p>Nuorttâlâškielâst tegu anarâškielâst-uv <em type="italic">še </em>-sääni normaal saje lii tállán iššeedráhtus maajeeld. <em type="italic">Koltankieliset </em>Facebook-juávhust tobdos kielâäššitobdee lii meid adelâm kielâravvuu, mon mield <em type="italic">še </em>puátá ain ton sääni maajeeld, moos tot čuujoot ( <em type="italic">Koltankieliset </em>23.5.2015). Iššeedráhtus já <em type="italic">še </em>kooskâst puáhtá leđe aainâsuv lahtospartikkâl - <em type="italic">han </em>(37, 38), mut mii materiaalist iä lah ovdâmeerhah eres máhđulijn saanijn, tegu partikkâlijn. Sierâ ferttee kuittâg kuorâttâllâđ vala taggaar ovdâmeerhâid, main še lii uássin kuhheeb sárnumpartikkâlij rááiđust. Tain eenâb artikkâl loppâkeččin. Puoh - <em type="italic">han </em>-tábáhtusah, eereeb ohtâ mii lii 1970-lovvoost, láá nuorâmuu materiaalist ivveest 2007. Tot piäjá epidiđ, et - <em type="italic">han </em>-partikkâl láá lasseetškuáttám suomâkielâ maali mield ige tot kulâččii ärbivuáválii kielân.(37.) <em type="italic">Matti-han še jooʹđi mueʹrjid uussmen. </em>(J/Č 2007) ‘Mattihân še juuđij muorjijd čuággimin.’ (38.) <em type="italic">Ja Uʹlljan sieʹss-han še leäi Kipri åʹrnn tõt-han še mainsti. </em>(J/Č 2007) ‘Já Ulljan-siäsáhân še lâi Kipri keččin tothân še mainâstij.’ </p>
<p>Meiddei nuorttâlâškielâst sääni še saje celkkust ij lah innig čielgâs puoh kielâkevtteid, já suomâkielâ <em type="italic">myös </em>-sääni kevttimnjuolgâdusah láá motomin vaikuttâm meid sääni <em type="italic">še </em>kevttimân. Nuorttâlâškielâst <em type="italic">še </em>kevttim oro lemin čielgâs iänááš uásán eenikielâlâš ulmuid, mut uđđâ, rävisolmožin kielâ máttám ulmuid ij. Puástusajostittem uáiná távjá uđâsteevstâin, mut meiddei ovdâmerkkân virgálijn jurgâlum teevstâin. Talle šaddeh älkkeht merhâšumemoiveh. </p>
<p>Lep nuurrâm <em type="italic">Korp </em>-tiätuvuáđust mottoom ovdâmeerhâid, main ärbivuáválii kielâibárdâs miäldásâš iššeedrááhtus lii vuolâčaallum, čällee uáivildâm iššeedrááhtus lii merkkejum pyeidis pustavijgijn. <em type="bold">142 </em></p>
<p>Ovdâmeerhâst (39) ärbivuáválii kielâibárdâs mield ceelhâ tulkkojuvvoo nuuvt, et še iššeedrááhtus lii sääni <em type="italic">miârkid </em>, veik čällee lii uáivildâm, et tot ličij sääni annʼ <em type="italic">jõõžžâst </em>. Ovdâmeerhâst (40) vuod čällee lii jurgâlâm njuolgist suomâkielâ ettâmvyevi <em type="italic">Esille tuli myös se </em>, mon kevttih ennuv eromâšávt haldâttâhkielâst. Taggaar ceelhâ tuáimá suomâkielâst ubâ uálgicelkkuu iššeedráhtusin, mut ärbivuáválii sämikielâst ton iššeedráhtus lii vaigâd kavnâđ. Haldâttâhteevstâin uáiná meiddei távjá celkkuid, moh älgih saanijn <em type="italic">še </em>(41). Taggaar kevttim ij lah ärbivuáválii kielâst táválâš, mut máhđulâš. Talle celkkuu merhâšume lii kuittâg aaibâs ereslágán ko čällee lii ušom uáivildâm, nomâlâs korrâ kihtâlâs teikâ pákkum. Taggaar intensiteetpartikkâlovdâmeerhâin lii eenâb saahâ artikkâl loppâkeččin. </p>
<p xml:lang="sms"><em type="italic">Säʹmmlaž jieʹllemnääʹll da äärv jeäʹla läppjam, peʹce tõin vuäitt tobdsted miârkid še </em>(39.) Ouʹdde pueʹđi še tõt, što ǩeʹrjjǩiõll da mainstum ǩiõll lie jeeʹres ääʹšš . (Korp) vrd. <em type="italic">Esille tuli myös se, että kirjakieli ja puhuttu kieli ovat eri asioita. </em>(40.) Še persoonkåʹdd maainâst kõskkneez pâi ǩiõllpieʹss ǩiõl. (Korp) vrd. <em type="italic">Myös henkilökunta puhuu keskenään vain kielipesän kieltä. </em></p>
<p>Motomijn ovdâmeerhâin, main <em type="italic">še </em>lii celkkuu loopâst teikâ aaibâs loopâ keččin, oro lemin máhđulâš tulkkuđ, et <em type="italic">še </em>čuujoot ubâ celkkui. Ovdâmeerhâst (42) ferttee kontekst vuáđuld tulkkuđ, et adverbâ <em type="italic">tok </em>‘toho’, mon maajeeld <em type="italic">še </em>-sääni lii, ij pyevti leđe ohtuu ton iššeedrááhtus. Kontekst mield ubâ ceelhâ teikâ aainâs-uv uási <em type="italic">tiõrti tok </em>(verbâ + ton miäruštâllee adverbâ) lii iššeedráhtusin. Muštâleijee oro čuujootmin toos, et taat siämmáš lii tábáhtum mainâsist juo ovdil, tondiet ko eres ulmuuh lijjii juo moonnâm ton siämmáá pááikán. Ovdâmeerhâst (43) muštâleijee oro meid čuujootmin sehe veerbân já ton dependentân, objektân. Nube tááhust celkkust (44) lii saahâ nomâlâs tast, et olmooš meerrid vyelgiđ uágguđ ige porgâđ maidnii muide. <em type="bold">143 </em></p>
<p><em type="bold">Anarâš- já nuorttâlâškielâ partikkâl še </em>(41.) <em type="italic">Kunnpeeipuž tiõrti tok še. </em>(TII 1931) ‘Kunnâpiijpoš ruotâttij še toho ~ ton siämmáá pááikán.’(42.) <em type="italic">Joo, miârrkuõʹlid, jeeʹres kuõʹlid šiiʹlin še toʹben. </em>(J/N 1962/77) ‘Joo, merâkuolijd, eres kuolijd pivdijm še tobbeen.’(43.) <em type="italic">Perkkamas, perkkamas, kâʹl-han mon vuâlǥam vuäggad še! </em>(J/Č 2007) ‘Perkkamas, perkkamas, kalhân mun vuálgám uágguđ še!’ </p>
<p>Anarâškielâst láá tagareh celkkuuh še, main <em type="italic">še </em>-sääni oro čuujootmin ubâ celkkui teikâ aainâs-uv tot ij čuujoot tuš oovdeb sáánán. Talle še lii kuittâg táválávt tállán veerbâ maajeeld (45), mottoom ovdâmeerhâin (46) kuittâg meid celkkuu loopâst. Ovdâmeerhâ (45) mainâs kontekst vuáđuld lii čielgâs, et še čuujoot ubâ celkkui <em type="italic">(aalgan) tuhhij tot nieidâ (eidu pyereest) </em>ige tuš veerbân <em type="italic">tuhhij </em>. Siämmáá náál ovdâmeerhâst (46) kontekst muštâl, et sárnoo čuujoot ubâ celkkui <em type="italic">lijjimhân (mun) tääbbin (kal) puásuireŋgân, ij tuš puásuireŋgân </em>-sáánán. Muštâleijee muštâl nomâlâs, et sun lâi ovdil puásuireŋgân Taažâst.(44.) <em type="italic">Tie arvâlškuođij äcce[!] algasis myerssee mottoom riges nieidâ ja aalgan tuhhij še tot nieidâ eidu pyereest. </em>(B 1861)(45.) <em type="italic">Tallehân lijjimhân mun tääbbin kal puásuireŋgân še meiddei. </em>(EI 1992) </p>
<p>Puoh sajeh, main <em type="italic">še </em>lii veerbâ maajeeld iä kuittâg lah tagareh, et čujottiččii ubâ celkkui. Ovdâmeerhâ (47) kontekstist puátá oovdân, et muštâleijee čielgâsávt tiädut tom, et meecist rahtii vuástáid paččeem lasseen: sun raahtij še, ij tuš paččaam.(46.) <em type="italic">Motomin mun meecist rááhtám še já pääihist meiddei. </em>(EI 1992) </p>
<p>Lii vaigâd tiettiđ, et lii-uv táágu saahâ suomâkielâ vaikuttâsâst vâi nuorttâlâš- já anarâškielâ ärbivuáválii kielâkevttimvyevist. Ovdâmerkkâ (47) lii mainâsist, mon láá nuurrâm 1850-lovvoost, mut tiäđust-uv taggaar kontekstist, mast suomâkielâ lii lamaš aanoost, <em type="bold">144 </em>ko kielâtotkee ij lah vala máttám sämikielâ, mut informant lii máttám suomâkielâ. Tagareh ovdâmeerhah láá kuittâg eenâb-uv, já tondiet taan artikkâlist ovdil adelum njuolgâdus ij oro lemin tuotâ puoh soojijn. Spiekâstuvah láá nomâlâs taggaar soojijn, main še lii veerbâ maajeeld já nuorttâlâškielâst meiddei talle ko še lii celkkuu loopâst. <em type="italic">Koltankieliset </em>Facebook-siijđo savâstâllâm vuáđuld eidu tagareh celkkuuh láá vaigâdeh meiddei eenikielâlijd kielâkevtteid. Tondiet kevtteeh keččâleh velttiđ sääni še kevttim taggaar kontekstijn já adeleh älkkeht hyperkorrekt ravvuid ege osko jieijâs kielâibárdâsân. </p>
<p>Vaigâdvuottân lii, et tievâslii njuolgâdus adelem ij lah máhđulâš taggaar soojijn, mut olmooš ferttee smiettâđ tárkká, et maid áigu muštâliđ lohhei teikâ kuldâleijei. Tehelâš lii iberdiđ maggaar iäru lii ovdâmerkkân čuávuváin Internetist luávnejum celkkuu variantijn. Vuosmuš celkkust (48) kuávdáš merhâšume lii tot, et nuorttâliih nurrii muorjij lasseen meiddei kuobbârijd, maid eres sämmiliih iä lah annaam ulmuu purrâmâššân. Nube celkkust (49) kuávdáš sistuálu lii, et sämmiliih nurrii muorjijd já kuobbârijd ege ovdâmerkkân tuš tipšom poccuid. Jos lii tárbu tiäduttiđ, et sämmiliih nurrii sehe muorjijd já kuobbârijd veikâba eres šadoi lasseen, ferttee kevttiđ eres vuovijd tegu ovdâmerkkân celkkust (50).(47.) <em type="italic">Jiiʹjjesväärrla säʹmmla nooree mueʹrjid da kuõbbrid še. ‘Jiešváráliih sämmiliih nurrii muorjijd já kuobbârijd še.’ </em>vrd. <em type="italic">Omavaraiset saamelaiset keräsivät marjoja ja myös sieniä. </em>(48.) <em type="italic">Jiiʹjjesväärrla säʹmmla nooree še mueʹrjid da kuõbbrid. ‘Jiešváráliih sämmiliih nurrii še muorjijd já kuobbârijd.’ </em>vrd. <em type="italic">Omavaraiset saamelaiset myös keräsivät marjoja ja sieniä. </em>(49.) <em type="italic">Jiiʹjjesväärrla säʹmmla nooree jeeʹres šââddi lââʹssen mueʹrjid da kuõbbrid. ‘Jiešváráliih sämmiliih nurrii eres šadoi lasseen muorjijd já kuobbârijd.’ </em>vrd. <em type="italic">Omavaraiset saamelaiset keräsivät muiden kasvien lisäksi marjoja ja sieniä ~ Omavaraiset saamelaiset keräsivät myös marjoja ja sieniä. </em><em type="bold">145 </em></p>
<p><em type="bold">Anarâš- já nuorttâlâškielâ partikkâl še </em></p>
<p><em type="bold">Še sajadâh: semantliih ohtâvuođah já tooimah celkkust </em>Sänikirjij mield sääni še merhâšume lii suulân siämmáš puoh nuorttâsämikielâin, nomâlâs ‘meid ~ meiddei, -uv (inklusiiv); -gin (kieldee ohtâvuođâin); su. myös, -kin; -kAAn (kieldee ohtâvuođâin)’ (E. Itkonen 1989, 210–211; T. I. Itkonen 1958, 546; Moshnikoff já Sammallahti 1988, 118; Sammallahti já Hvorostuhina 1991, 75; Sammallahti já Morottaja 1993, 96). Nubij sanijgijn adelum prototijpâlâš merhâšume lii aldemustáá additiiv teikâ labdee. Tot meerhâš, et sääni še ovtâstit moinnii eres ciälkkusáin ton ciälkkus, mon dependent tot lii. Taggaar tooimâ vuáđuld tom puáhtá miäruštâllâđ fokuspartikkâlin, mii tuáimá additiivlii ohtâvuođâ merkkân. Partikkâl paajeed fokusân ton iššeedráhtus, mast lii additiivlâš ohtâvuotâ moinnii eres ráhtusáin. (vrd. VISK § 1097) </p>
<p>Še puáhtá ovtâstittiđ iššeedráhtus moinnii tiätu ciälkkusáin, mii lii mainâšum ovdil siämmáá teevstâst, mut meiddei čujottiđ monnii áášán almolii tääsist. Siämmáá teevstâst teikâ savâstâlmist ovdil mainâšum äšši puáhtá leđe siämmáá eđâlduvvâst (merhâšuumeest eŋg. <em type="italic">utterance </em>) (51), mut meiddei uáli kukken ovdil <em type="italic">še </em>-sääni (52, 53) já valaba nube sárnoo eđâlduvvâst-uv (54). Ovdâmeerhâin lii vuálâsargum <em type="italic">še </em>-sääni iššeedrááhtus sehe tot sääni teikâ ciälhus, main tast lii semantlâš ohtâvuotâ.(50.) <em type="italic">Pappâ iätá tom et ko jo tun lijjih, te sun kal še tibi lii, puáttee iijâ. </em>(EI 1992) (51.) <em type="italic">Já mij passeep meeinijd, mij passeep kyele vuoivâsijd tievâ et, já, tiettlâs ephân mij talle puurâ puohrekkân, passeep, te itteen ko koccáp, já koldeđ vyelgiškyettip, te mij, purâdep talle taid, meeinijn kááhu rähtip še meiddei. </em>(EI 1992)(52.) <em type="italic">Mun paaččim já kumppi roovâi miehtâkopán. Lijjim vises ete tot kale jaamij. Talvâsâš peeškij, paavhij já toolâi hirmâd jienâ, te tot nubbe kumppi ij perustâm päčimist maiden, tot-uv poođij toos paččum kuumpi alda já orostij toos jolgâdâsân. Paaččim, já oinim ete pyereest lijjim teividâm, tot še koočâi ijge lihâdâm. </em>(S 2004) <em type="bold">146 </em>(53.) UM: <em type="italic">Naa. Na mahks tom, purrii nuuvtko, tallaah ulmuuh ko puurrâm ool purrii pajalâs meiddei mahte tääl-uv, te, purrii-uvks taid vuojâpeesijd nuuvtko oolâ vâi? </em></p>
<p>IP: <em type="italic">Naa, joo, joo purâmist ko kiergânii, te talle purrii. </em>UM: <em type="italic">Jáá. nuuvtko </em></p>
<p>IP: <em type="italic">Joo, já, já sitte ko pecliemâ rahtii te tom še pajalâssân juhhii. </em>(EI 1992) </p>
<p>Jos sárnoo teikâ čällee čuujoot teevstâ ulguubele áášán, tot ferttee leđe uáli táválâš äšši. Talle sun puáhtá vyerdiđ, et kuldâleijest teikâ lohhest láá juo ovdebáást tagareh tiäđuh moigijn sun ovtâstit <em type="italic">še </em>-sääni iššeedráhtus. Toh tiäđuh kuleh monniilágán sárnumsiärvus ohtâsii metateekstân. Ovdâmeerhâst (55) muštâleijee čuujoot puoh eres nisonáid, kiäh láá eenih tegu sun še. Celkkuin (56) já (57) ciälkkusijn <em type="italic">mun še </em>já <em type="italic">mii kuávlust še </em>čujotteh toos, et láá ennuv tagareh ulmuuh kiäh ponnii já et eres-uv kuávluin lijjii maašinčeepih. Ovdâmerkkâ (58) vuáđuduvá ton tiätun, et markkânáid láá ain ennuv jotteeh.(54.) <em type="italic">Noo, párnái pihtsijd rahtii veikkâ maht, mun še ko lijjim, must lijjii párnááh, mun rahtim, vuálpuid já, já máchijd, sämimáchijd meiddei </em>. (EI 1992)(55.) <em type="italic">Ruáiváid vist ponnii. Mun še lam pannaam. </em>(EI 1992) (56.) <em type="italic">Mii kuávlust še lijjii maašinčeepih, nuuvt tego Uccâ-Vuolli-uv. </em>(S 2004) (57.) <em type="italic">Ohtii mainâstii tom, et Kárášjuvvâst lijjii markkâneh já Pasijävr-Uulá Niilu še lâi moonnâm tohon markkânân. </em>(M 1997) </p>
<p>Additiivlii ohtâvuođâ merkkân tuáimih meiddei motomeh konjunktioh, eromâšávt paldâlistee konjunktioh, tegu ovdâmerkkân <em type="italic">já </em>já <em type="italic">sehe </em>. Konjunktioid miäruštâleh kuittâg távjá uáli čovgâdávt toi eres tooimâi vuáđuld. <em type="italic">Ison suomen kieliopin verkkoversio </em>(VISK; Stuorrâ suomâkielâ kielâoopâ viärmádâhversio) mield konjunktion rekinisteh tuš taggaar sujâhánnáá saanijd, moh čaneh oohtân kyehti teikâ eenâb celkkuid, ciälkkusijd teikâ saanij oosijd nuuvt, et toi kooskân šadda syntakslâš já semantlâš koskâvuotâ (VISK § 812). Pekka Sammallahti (2007, 15,78) mield paldâlistee konjunktio ovdâstit taggaar saanijd teikâ ciälkkusijd, main lii ohtâsâš ceelhâopâlâš funktio. <em type="bold">147 </em></p>
<p><em type="bold">Anarâš- já nuorttâlâškielâ partikkâl še </em></p>
<p>Ärbivuáválijn kielâoopâin láá eidu ceelhâopâlii funktio tet nabdam meid, et konjunktio ráhtá čovgâdub koskâvuođâid ko eres additiivliih säänih, moi ovdâstittemvyeimi tyehin láá pragmaatliih, kielâ kevttimân lohtâseijee suujah. Ohtâ ovdâmerkkâ iäruin lii meid tot, et konjunktioh láá ain celkkuu aalgâst, ko vuod eres additiivliih säänih láá teikâ pyehtih leđe eres-uv soojijn celkkust. Eres säänih pyehtih meid ovdâstittiđ celkkust vijđásub ubâlâšvuođâid, ko konjunktioh ovdâstitteh ain tuš celkkuid teikâ ciälkkusijd. (Jääskeläinen já Koivisto 2012, 596.)</p>
<p>Uđđâsumos suomâkielâ ceelhâoopâ tutkâmušâst láá kuittâg pajedâm meid ereslágán uáinuid. Ovdâmerkkân Jääskeläinen já Koivisto (2012, 592) mield konjunktioin láá kielâ kevttimist teikâ pragmatiik tááhust meid vijđásuboh funktioh še. Savâstâlmist toh iä pyevti oovdân tuš syntakslijd koskâvuođâid celkkui já kuáluscelkkui siste, mut meid ovtâskâs eđâlduvâi já sahâvuárui koskâvuođâid. Tagareh koskâvuođah pyehtih čoonnâđ oohtân oosijd, main lii viehâ kuhes koskâ nubbeest nuubán. Ovdâmerkkân nubbe uási puáhtá leđe nube sárnoo eđâlduvvâst teikâ nube sárnumpaajeest (su. <em type="italic">puhejakso </em>). </p>
<p>Jääskeläinen já Koivisto mielâst konjunktioid sulâstittee saanijd kolgâččij asâttiđ juátkojeijee skaalan, mon nube keejist láá čielgâ konjunktioh já nube keejist tagareh säänih, main láá uccáá konjunktio jiešvuođah. Siämmáš sääni puáhtá itteeđ maaŋgâ saajeest ton skaalâst tondiet ko tom kevttih eresnáál jieškote-uv kontekstijn. Tagareh konjunktioid sulâstittee additiivliih säänih láá táválávt partikkâleh, adveerbah teikâ adpositioh. Meiddei motomeh konjunktioh láá tagareh, et taid kevttih nuuvt, et tain iä lah hirmâd čielgâ konjunktioi jiešvuođah ärbivuáválii kielâoopâ keččâmkuávlust. Sunnuu keččâmkuávlu vuolgâsaijeen lii kielâ kevttim olmâ elimist, ko vuod oovdeb uáinu vuálgá joton kielâ systeem kuvviimist. (Jääskeläinen já Koivisto 2012, 592, 596.) <em type="bold">148 </em></p>
<p>Ärbivuáválii kielâoppâjurdâččem mield sääni <em type="italic">še </em>ij pyevti leđe konjunktio. Veik tot puáhtá-uv čoonnâđ oohtân aainâs-uv ciälkkusijd teikâ saanijd, te čanos lii tuš semantlâš ige syntakslâš. Tot uáivild meiddei tom, et tain ij lah ohtâsâš ceelhâopâlâš funktio ton merhâšuumeest ko Sammallahti uáivild. Sääni <em type="italic">še </em>puáhtá meid leđe eres soojijn celkkust, ko tuš aalgâst. Jos váldá vuolgâsaijeen Jääskeläinen já Koivisto jurdâččemvyevi, te säänist <em type="italic">še </em>láá tiätu kontekstijn kuittâg mottoom verd konjunktio jiešvuođah. Tot čana oohtân ovtâskâs eđâlduvâid já sahâvuáruid, meiddei kuhheeb kooskâi tyehin, siämmáánáál ko motomeh konjunktioh-uv. Veik ton tooimah lohtâsehuv iänááš savâstâllâm ovdánmân nuuvt, et toh lasetteh sistuálu koherens, te motomijn kontekstijn <em type="italic">še </em>-säänist lii meid syntakslâš toimâ-uv. </p>
<p>Konjunktiolágán aanoost <em type="italic">še </em>lii ovdâmerkkân taggaar ohtâvuođâin, main kevttih tom elliptlijn celkkuin. Taggaar celkkui kuávdáš sistuálu lii siämmáš ko oovdeb celkkuu já tondiet ij lah tárbu ettâđ tom uđđâsist. Toi ráhtus puáhtá kuvviđ náávt: <em type="italic">Xsubj lii/taha Y, já~te~Ø Zsubj še Ø[= lii/taha Y] </em>. Lep kavnâm taid eenâb anarâškielâst (59, 60, 61), mut motomijd meiddei nuorttâlâškielâst (62). Ovdâmeerhâst (63) uáiná, maht muštâleijee lii tievâsmittám elliptlii celkkuu maajeeb celkkuin, mast sun čielgee vala visesvuođâ tet elliptlii celkkust meddâl kuođđum uási.(58.) <em type="italic">Oppeet vuolgij ubâ kaavpug viehâ keččâliđ, et iä-uvsun teđet pesâččii, ja tot kandâ še. </em>(K&amp;I 1918)(59.) <em type="italic">Já ko kuobžâ ooroost te čeeci še. </em>(S 2004) (60.) <em type="italic">Kamuvsyeinih, moh lijjii stevilij siste, lijjii jiäŋŋum já suháh še. </em>(S 2004) (61.) <em type="italic">Vuõʹlǧǧe oummu viikkâd tõn… mon čuâvtõsǩeʹrrsin, Oʹrttem še. </em>(J/Č 2007) ‘Vuolgii ulmuuh tuálvuđ tom... mun čovâttâskerrisáin, Orttem še.’(62.) <em type="italic">Taas moonâi stáálu maasâd, monnii kuátán, tot alge še, vyelgiškuođij maasâd taas. </em>(K 1860) <em type="bold">149 </em></p>
<p><em type="bold">Anarâš- já nuorttâlâškielâ partikkâl še </em></p>
<p>Kärjil- já ruošâkielâst partikkâlij <em type="italic">še </em>já <em type="italic">-же/же </em>merhâšume já kevttim lii ereslágán ko sämikielâin: toh tuáimih intensiteetpartikkâlin, main láá távjá adveerbâi jiešvuođah, táválávt merhâšuumeest ‘-hân, -ba, eidu, aaibâs, penttâ’. Tot meerhâš, et tain kielâin sääni <em type="italic">še </em>toimâ lii nonniđ ton iššeedráhtus merhâšume. (63.) <em type="italic">Potakkarieškua že jogahińi mielelläh šöis. </em>(KKVS) ‘Pottáákkááhuhân juáháš mielâstis purâččij.’(64.) <em type="italic">Hebozed ž‿om miun dai izändä ž‿olem mie. </em>(KKVS) ‘Hiäppušehhân láá muu teikâ iššeed lam eidu mun.’ </p>
<p>Mottoom härvinâš tiätukontekstijn tom puáhtá kuittâg kevttiđ kärjilkielâst siämmáásullâsii additiiv merhâšuumeest ko sämikielâin. Ceelhâoopâ tááhust kevttim lii táválávt kärjilkielâst mottoom verd ereslágán já ruošâkielâst uáli ereslágán ko sämikielâin. (E. Itkonen 1989, 210–211; T. I. Itkonen 1958, 546; KKVS; Pers. komm. FL Olga Karlovast.)</p>
<p>Eromâšávt nuorttâlâškielâ puárásub kielâovdâmeerhâin láá ennuv ovdâmeerhah tast, et sääni <em type="italic">še </em>láá-uv kiävttám intensiteetpartikkâlin. Tegu puáhtá ervidiđ, toh láá meiddei <em type="italic">Kåʹllmuõrâž – Nuõrttsaaʹmi mainnâz </em>-kirjeest (Pacija 2011), mon mainâsijd lii sámás muštâlâm Ruošâ pele nuorttâlâš Zoja Nosova. Mut taggaar kevttim lii ain elimin meid Anarist 2000-lovvoost (72, 73). Anarâškielâst toh láá härvinâsah (70, 71). Eromâš lii tot, et puoh anarâškielâ kieldee <em type="italic">še </em>-ovdâmeerhâin tot lii ain intensiteetpartikkâl, já kevttim oro lemin fraasilágán. Nuorttâlâškielâst-uv lii jiešvuođâlâš meiddei tot, et <em type="italic">še </em>lii intensiteetpartikkâl tooimâst távjá taggaar celkkuin, moid lohtâseh vuáimáliih tobdoh (67), mut iä ain (66). Taggaar affektiivlijn celkkuin <em type="italic">še </em>puáhtá leđe eđâlduv vuosmuš säännin-uv (68, 69). Čuávuváin ovdâmeerhâin intensiteetpartikkâl <em type="italic">še </em>já ton iššeedrááhtus láá vuolâčaallum. <em type="bold">150 </em>(65.) <em type="italic">Ǩeâđđa tõn še eeʹjj seeʹst päʹrnn kåddji vääinast, Siʹrǧǧi leäi nõmm. </em>(S 2012) ‘Kiđđuv, ton siämmáá ive, sist pärni koddoo suáđist, Sirǧǧi lâi nommâ.’(66.) <em type="italic">Ton še mõõnsââʹst! </em>(K&amp;al. 2010) ‘Eelâš tun-uv!’ (67.) <em type="italic">Stäʹlmmstääll kuʹǩǩen leäi, a aaʹlji juʹrdded: <span type="quote" xml:lang="sms">“Še mii leežž, ij leäkku nuʹtt, ǩii leežž suu sååʹrm tätt, suin heibb”</span>. </em>(P 2011) ‘Stáálu kuhháá lâi, mut aalgij jurdâččiđ: <span type="quote">“Mii peri leš, ij lah nuuvt, kii leš suu sorme táttu, suin hiäibu.”</span>’(68.) <em type="italic">Šiiʹlli sott da särnn kaappja: <span type="quote" xml:lang="sms">“Še mon tuu jiõm ääʹlj žaʹllʼjed, mon äälǥam tuu mättʼted.”</span> </em>(P 2011) ‘Pivdee suttá já ciälkká emedân: <span type="quote">“Tuođâigin mun tuu jiem äälgi šalligâššâđ, mun áálgám tuu máttááttiđ.”</span>’(69.) <em type="italic">Et muččâd še jieh lah! </em>(EI 1992) ‘Et tuođâigin jieh lah muččâd!’ (70.) <em type="italic">Tääl lii vuájáán moonnâm já koostâ še ij kuussân innig. </em>(M 1997) ‘– – já kuussân ij tuođâigin koostâ innig.’(71.) <em type="italic">Ooudak še muʹnne ǩeeʹrj! Pooutak še mååust tõid! </em>(Koltankieliset 25.5.2015) ‘Tuođâst adelah munjin kirje! Tuođâigin puávtáh maasâd taid!’(72.) <em type="italic">Ja tuâjtää še ooumaž ij jeällam. </em>(J/Č 2007) ‘Ja pargottáá olmooš ij tuođâigin iällám.’ </p>
<p>Kuálmâd partikkâltijppâ, moos motomeh <em type="italic">še </em>-sääni kevttimkonteksteh oroh lohtâsmin lii sárnumpartikkâl. Sárnumpartikkâleh lii stuorrâ juávkku tagaráid uccâ sáánáid, moi toimân lii išediđ sárnumist, ovdâstittiđ teevstâ oosijd já pyehtiđ oovdân sárnoo uáinu monnii ääšist. (VISK § 801) Eromâšávt sämikielâin lii táválâš, et sárnumpartikkâleh láá eenâb ko ohtâ já et toh láá távjá maŋeláá. Toi juávkun puáhtá rekinistiđ anarâškielâst ovdil oovdânpuohtum noomin + <em type="italic">kal(e) + še </em>-ráhtus (74) já meiddei motomijd celkkui algâttâmfraasijd (75, 76). Nuorttâlâškielâ amnâstuvvâst tagareh láá eenâb-uv, mut suijân puáhtá leđe tot, et anarâškielâst lii nuuvt uccáá jienâpäddimateriaal. Sárnumpartikkâlrááiđuh láá távjá celkkuu aalgâst já tááláá kielâ ovdâmeerhâin láá čielgâ loovnah suomâkielâst sehe saanij et fraasij tääsist (77–80). <em type="bold">151 </em></p>
<p><em type="bold">Anarâš- já nuorttâlâškielâ partikkâl še </em>(73.) <em type="italic">Já liävtuh kale še algii. </em>(S 2004) (74.) <em type="italic">Na nuuvthân kal tiäđustuv še lii, mut, na jiem mun kal tieđe läittiđgin, ainhân tot lii sáttum. </em>(EI 1992)(75.) <em type="italic">Já tomhân lijjii ennuu máttám, mut ko tohhân tiäđust-uv še láá váldáttâm. </em>(M 1997)(76.) <em type="italic">Son oikein še ko luõzz pâi čäävat seälggses pâi vä′ʒʒa. </em>(M/Č 2007) ‘Sun oikein-uv ko luosâ tuš vierât siälgásis tuš vázzá.’(77.) <em type="italic">Jaa nuʹtt še-i lij – – </em>(M/Č 1971–74) ‘Jaa nuuvt-uv še lii – –’ (78.) <em type="italic">Nåkkam tietenki lij-i nåkkam še – – </em>(M/Č 1971–74) ‘Taggaar tietenki lii-uv taggaar še – –’(79.) <em type="italic">Na tõn še, että – – </em>(M/Č 2007) ‘Na ton še, että – –’ </p>
<p>Nuorttâlâškielâst še lii távjá aanoost ettâmvyevist <em type="italic">nuʹtt še </em>, mon lii máhđulâš jurgâliđ maaŋgâ náál: ‘toin naalijn; toin naalijn ko; siämmáá náál ko; nuuvt-uv; nuuvt peri; nuuvt meid; nuuvt tegu; toin naalijn ko jna’. Toi merhâšumij já kevttim vuáđuld tom puáhtá kočodiđ aldemustáá proadverbân. Tot uáivild et tot lii uccâ sáánááš teikâ sänilitto, mii lii celkkust monnii adveerbâ saajeest. <em type="italic">Nuʹtt še </em>tááláš kevttim muštoot ennuv konjuktioi kevttim já tot lii távjá kyevti celkkuu kooskâst tegu suomâkielâ <em type="italic">samoin kuin, niin kuin </em>teikâ <em type="italic">kuten </em>(81, 82), meiddei sárnumpartikkâl <em type="italic">niinku </em>saajeest (83). Ovdil tot lâi meiddei intensiteetpartikkâl tooimâst (84).(80.) <em type="italic">Saaʹmi ǩeeʹddid lie še teevvam määŋgin iiʹjjin – nuʹtt še tän ǩieʹzz ääiʹj. </em>(Internet-tekstâ 6.7.2017) ‘Saamij kiedijd láá še tivvoom maaŋgâi ivij ääigi – nuuvt meid taan keesi ääigi.’(81.) <em type="italic">No tõt lij nuʹtt še mâʹte tääiʹben ko räʹjje lääv. (J/N 1962/77) </em>‘No tot lii nuuvt tegu tääbbin ko ceggejii láávu.’(82.) <em type="italic">Ei ole kun nu′tt še, nu′tt še litteä lij, mutta nääi′t-aa vuâlgg. (J/N 2007) </em>‘Ei ole kun niinku, niinku litteä lii, mutta náávthân vuálgá.’(83.) <em type="italic">Joo, määŋg vuâra-han nuʹtt še tuejjee. </em>(J/Č 1971–74) ‘Joo, maŋgiihân nuuvt-uv porgii.’ <em type="bold">152 </em></p>
<p>Jääskeläinen já Koivisto (2012, 593) mielâst lii motomin pyereeb jyehiđ monnii konjuktio jieškote-uvlágán kevttimvuovij mield ovdâmerkkân kyevti kategorian talle ko toi semantiik já kevttimkonteksteh láá šoddâm tuárvi sierâlágánin. Nuorttâlâškielâ <em type="italic">nuʹtt še </em>tiävdá taam miäruštâllâm: toos lii šoddâm jieijâslágán semantiik já ton kevttimkonteksteh láá ereslágáneh ko <em type="italic">še </em>-säänist mudoi. Ton tááhust oroččij luándulâš, et tom rekinistáččij sierâ kategorian. Eres tutkâmamnâstuv nuorttâlâškielâ ettâmvyevih teikâ fraasih, main lii sääni še láá proadverbâ <em type="italic">teʹl še </em>‘talle-uv, talle <em type="italic">še </em>’, <em type="italic">tintta še </em>‘toin naalijn <em type="italic">še’, âʹtte še </em>‘sittá <em type="italic">še </em>’ sehe <em type="italic">koabba-še </em>‘kuábáš-uv’. Taah ettâmvyevih iä lah táváliih. </p>
<p>Anarâškielâst lii, tegu lii puáttám oovdân juo tolebáá, fraasilágán noomin + <em type="italic">kal(e) + še </em>-rááhtus. Ton lasseen anarâškielâst láá eres-uv <em type="italic">še </em>-ráhtuseh, moh oroh lemin teikâ nubástuumin fraasin teikâ monniilágán ettâmvyehhin. Čielgâsávt kristalšum lii tiervâttâs <em type="italic">Tiervâ še! </em>Tom puáhtá verdidiđ suomâkielâ tiervâttâsâigijn <em type="italic">Terve vaan! </em>já <em type="italic">Terve mieheen! </em>teikâ orjâlâškielâ tiervâttâssáin <em type="italic">Bures fal! </em>Taan ettâmvyevist <em type="italic">še </em>lii mottoomlágán intensiteetpartikkâl, mon ulmen lii tuárjuđ já kiävrudiđ iššeedsääni merhâšume. </p>
<p>Ettâmvyehhin puáhtá nabdeđ meiddei motomij ulmui kielân kullee sänipaarâ <em type="italic">še meid ~ še meiddei </em>. Paarâ säänih oroh čuujootmin siämmáá iššeedráhtusân, additiivlâš merhâšume lii tuš kiärduttum kuohtii. Sänipaarâ kevttih eđâlduvâi loopâst (85) teikâ kaskoo celkkuu (86).(84.) <em type="italic">Mist lijjii toh navittin še meiddei. </em>(EI 1992) (85.) <em type="italic">Toh lijjii kievhih še meiddei toh ulmuuh. </em>(M 1997) </p>
<p>Loopâst lii vala pyeri mainâšiđ, et Markus Juutisii (2016) pro gradu -pargoost nuorttâlâškielâ partikkâl <em type="italic">še </em>lii ohtân ovdâmerkkân taan juávhust, mon ovdâsteijeid <em type="bold">153 </em></p>
<p><em type="bold">Anarâš- já nuorttâlâškielâ partikkâl še </em>sun koččood inklusiivlâš skalaarpartikkâlin. Täärhib savâstâlmist lii puáttám oovdân, et Juutinen uáivild skalaarvuođáin suu pargoost ubâ ciälhástuv merhâšume ige tuš sääni <em type="italic">še </em>merhâšume teikâ tooimâ. Tondiet ep lah kuorâttâllâm taan ääši tađe eenâb. </p>
<p><em type="bold">Juurdâpuátuseh já loppâsuogârdâllâm </em></p>
<p>Partikkâl še kulá sämikielâi argâpeeivist uáli táválii uccâ sánái juávkun, mon láá táásáš tutkâm uccáá. Nuorttâlâš- já anarâškielâ <em type="italic">še </em>prototijppâsâš merhâšume lohtâs additiivlii tooimân: tot muštâl, et ton iššeedráhtusist, ciälkkusist, lii ohtâvuotâ motomáin eres ciälkkusáin. Eres sämikielâin västideijee säänih teikâ labdospartikkâleh láá orjâlâškielâ - <em type="italic">ge </em>já - <em type="italic">nai </em>sehe eres uárjisämikielâi <em type="italic">aaj </em>-säänih (máhđulávt meid orjâlâškielâ säänist <em type="italic">maiddái &lt; maid + aaj) </em>. </p>
<p>Taan artikkâlist lep puáhtám oovdân, et <em type="italic">še </em>-säänist láá aainâs-uv kuulmâlágán tooimah, moi vuáđuld tom puáhtá miäruštâllâđ additiivlâžžân fokuspartikkâlin, intensiteetpartikkâlin teikâ sárnumpartikkâlin. Toos lasseen <em type="italic">še </em>tuáimá oovtâst motomij eres uccâ sánáigijn maaŋgâlágán fraasij uássin já ovdâmerkkân proadverbân. Mottoom kontekstijn <em type="italic">še </em>-säänist láá konjunktiolágán tooimah, mut ton ovdâstittemvyeimi lii kuittâg pyerebeht-uv semantlâš ko syntakslâš. Jos viärdádâl nuorttâlâškielâ já anarâškielâ, te huámmáš, et anarâškielâst <em type="italic">še </em>-sääni kevttim lii oovtâkiärdánub teikâ et tom iä keevti nuuvt maaŋgâlágán kontekstijn ko nuorttâlâškielâst. Meiddei semantiik variaatio lii ucceeb anarâškielâst. Tot lii ohtâ lasetuođâštâs tast, et sääni láá lovnim nuorttâlâškielâst anarâškielân. Anarâškielâst sääni kevttim oro lemin mii amnâstuv mield puoh táválumos Njellim kuávlukielâ sárnoi kooskâst teikâ sij puohah kevttih tom. Tom lii älkkee čielgiđ nuorttâlâškielâ sárnumkuávlu aldavuođáin. Sääni <em type="italic">še </em>kevttim lii amnâstuv mield viehâ táválâš Tave-Anarist še, mut tom kevttih ennuv tuš ovtâskâs ulmuuh. Tave-Aanaar materiaalist 67 % láá kyevti ulmuu njäälmist. <em type="bold">154 </em></p>
<p>Mii amnâstuv-uv vuáđuld lii čielgâs, et še lii lamaš uápis miätá Aanaar aainâs-uv 1840-lovo rääjist, kuás láá vuosmuuh tiäđuh tast. Kuobžâ-Saammâl Maati, Dr. h.c. Matti Morottaja, mield tom láá kiävttám majemui aaigij-uv puoh kuávluin Anarist já tot lii lamaš aaibâs táválâš argâpiäiválâš sääni (pers. komm. 30.5.2018). Suu saanijd lii älkkee oskođ, ko sun lii vissásávt-uv sárnum puoh anarâškielâ kevtteigijn, kiäh láá iällám 1900-lovo maajeeb pele ääigi. Taan vuáđuld puáhtá-uv epidiđ, et mii amnâstâh ij lah tuárvi styeres já et suijân lii vaarâ eidu jienâpaadij váilum.</p>
<p>Nuorttâlâškielâst sääni <em type="italic">še </em>kevttih maaŋgâ náál já ennuv puoh sárnumkuávluin (Juutinen 2016). Puoh puárásumos materiaalist lii ruošâkielâ kevttimvyevi vaikuttâs, mut ton paaldâst lii aalgâ rääjist taggaar kevttimvyehi, mii ij lah máhđulâš ruošâkielâst. Taas puáhtá leđe lamaš mallin kärjilkielâ kevttimvyehi, mii ij lah lamaš nuuvt čovgâd ko ruošâkielâst. Mielân paijaan kuittâg meid tot, et taggaar tooimâin <em type="italic">še </em>-sääni lii valdum monnii puáris sääni sajan. Tot puávtáččij pyereest-uv leđe puáris <em type="italic">meid </em>-sääni, mon kevttimist láá siäilum fragmentliih tiäđuh nuorttâlâš- já kieldâsämikielâst (T. I. Itkonen 1958, 233). Nubbe, já kevttim tááhust siämmáásullâsâš iävtukkâs lii nuorttâmerâsyemmilijn kielâin luávnejum labdospartikkâl -KV(n). Tot lii aanoost anarâškielâst haamijn -Kin~-Ken (mieđetteijee) já -Kan ~ -Ke (kieldee), mut nuorttâlâškielâst tot lii uáli härvinâš já vissâ anarâškielâst luávnejum (E. Itkonen 1986, 259, 330; T. I. Itkonen 1958, 88). </p>
<p><em type="bold">Kijttoseh </em></p>
<p>Halijdep kijtteđ eromâšávt puoh anarâš- já nuorttâlâškielâ sárnoid, mut meiddei eres kielâtotkeid, kiäh láá išedâm taan čalluu materiaal nurâmist já tulkkuumist. Lep meid kijttevááh Oulu ollâopâttuv Sämmilii kulttuurarkkâdâhhân ton iššeest, maid lep uážžum materiaalijgijn. <em type="bold">155 </em></p>
<p><em type="bold">Anarâš- já nuorttâlâškielâ partikkâl še </em></p>
<p><em type="bold">Amnâstâh </em></p>
<p><em type="bold">Jienâpäädih: </em>Čevetjäävri nuorttâlâškielâ kuávlukielâ paddiimeh iivijn 1971, 1973, 1974 (s. 3,5 tiijme). Kotimaisten kielten keskuksen nauhoitearkisto: 9835_1a, 9836_1a, 9842_1a, 11308_1bz, 11313_1az, 11711_1bz, 11722_1bz, 11723_1a, 11726_1bz, 12744_1bz. Paddim: Mikko Korhonen. (Uánádâs J/Č 1971–74) </p>
<p>Čevetjäävri nuorttâlâškielâ kuávlukielâ paddiimeh ivveest 2007 (s. 5 tiijme).</p>
<p xml:lang="fin">Kotimaisten kielten keskuksen nauhoitearkisto: 17448, 17457, 17460, 17461_1d, 17461_1ez, 17462_1c, 17462_1d_ez, 17463_1d, 17464. Paddim: Vladimir Feodoroff ja Raimo Gauriloff ja Elina Vuoti. (Uánádâs J/Č 2007)</p>
<p>Njellim nuorttâlâškielâ kuávlukielâ paddiimeh iivijn 1962, 1977 (s. 2 tiijme).</p>
<p>Kotimaisten kielten keskuksen nauhoitearkisto: 3320_2, 12896_1a, 12896_2az, 12897_1a. Paddim: Samuli Aikio, István Kecskeméti, Mikko Korhonen, Elsa Valle, Lea Laitinen já Pirjo Rissanen. (Uánádâs J/N 1962/77)</p>
<p>Njellim nuorttâlâškielâ kuávlukielâ paddiimeh ivveest 2007 (s. 1,5 tiijme).</p>
<p xml:lang="fin">Kotimaisten kielten keskuksen nauhoitearkisto: 17447_1b, 17447_1cz, 17454_1bz. Paddim: Raimo Gauriloff já Elina Vuoti. (Uánádâs J/N 2007)</p>
<p><em type="bold">Elektronlâš amnâstâh: </em>Koltankieliset. Koltankieliset Facebook-juávkun čallum anonymistum kommenteh. https://www.facebook.com/groups/185297610101/ (7.9.2015). </p>
<p>Korp. Korp-tekstâtiätuvuáđu anarâš- já nuorttâlâškielâg teevstah. http://gtweb.uit.no/korp/?mode=smn#?cqp=%5B%5D (11.4.2018). <em type="bold">156 </em></p>
<p><em type="bold">Teddilum amnâstâh: </em>Andelin, Anders. 1861. <span type="quote" xml:lang="nno">“Enare-Lappska språkprof med ordregister.”</span> Acta Societatis </p>
<p xml:lang="est">Scientiarum Fennicae Tomus VI: 385–495. (Uánádâs A 1861)</p>
<p xml:lang="isl">Borg, A. W. 1861. <span type="quote" xml:lang="nno">“Enare-Lappska sagor.”</span> Acta Societatis Scientiarum Fennicae</p>
<p xml:lang="est">Tomus VI: 496–506. (Uánádâs B 1861)</p>
<p>Itkonen, Erkki. 1992. Inarinsaamelaisia kielennäytteitä – Aanaarkiela čȧjttuzeh.</p>
<p xml:lang="fin">Suomalais-Ugrilaisen Seuran toimituksia 213. Helsinki: Suomalais-ugrilainen seura. (Uánádâs EI 1952)</p>
<p xml:lang="fin">Itkonen, T. I. 1931. Koltan- ja kuolanlappalaisia satuja. I–II. Kolttalaisia ja kildiniläisiä satuja. Suomalais-Ugrilaisen Seuran toimituksia 60. Helsinki: Suomalais-Ugrilainen Seura. (Uánádâs TII 1931)</p>
<p xml:lang="sms">Koponen, Eino, Jouni Moshnikoff &amp; Satu Moshnikoff. 2010. Sää’mǩiõll, ä’rbbǩiõll.</p>
<p xml:lang="fin">Helsinki: Dommjânnmlaž ǩiõli tu’tǩǩeemkõõskõs – Kotimaisten kielten tutkimuskeskus. (Uánádâs K&amp;al 2010)</p>
<p xml:lang="fin">Koskimies, A. V. &amp; T. I. Itkonen. 1918. Inarinlappalaista kansantietoutta. Suomalais-</p>
<p xml:lang="fin">Ugrilaisen Seuran toimituksia 40. Helsinki: Suomalais-ugrilainen seura. (Uánádâs K&amp;I 1918)</p>
<p xml:lang="fin">Lagercrantz, Eliel. 1961. Lappische Volksdichtung V. See- und Skolte-Lappische Texte des Südlichen Varangergebiets. Suomalais-Ugrilaisen Seuran toimituksia 124. Helsinki: Suomalais-ugrilainen seura. (Uánádâs L 1961)</p>
<p xml:lang="nno">Lönnrot, Elias. 1854. Ueber den Enare-Lappischen Dialekt. Acta Societatis</p>
<p xml:lang="est">Scientiarum Fennicae. Tomus IV: 133–279. (Uánádâs L 1854)</p>
<p>Morottaja, Matti. 1997. Tovlááh mainâseh. Aanaar: Anarâškielâ servi. (Uánádâs M 1997)</p>
<p>Morottaja, Matti. 2007. Anarâškielâ ravvuuh. Helsig: Päikkieennâm kielâi tutkâmkuávdáš.</p>
<p xml:lang="sms">Pacia, Jevgenia [Пация, Евгения]. 2011. Kåʹllmuõrâž. Nuõrttsaaʹmi mainnâz. Aanar:</p>
<p xml:lang="sms">Sääʹmteʹǧǧ. (Uánádâs P 2011) <em type="bold">157 </em></p>
<p><em type="bold">Anarâš- já nuorttâlâškielâ partikkâl še </em></p>
<p>Sammallahti, Pekka. 2004. Javrij jieŋah parguu: Anárašgiel lohkosat. Publications of the Giellagas Institute 2. Oulu: Oulu universitehta, Giellagas-instituhtta. (Uánádâs S 2004)</p>
<p xml:lang="fin">Sammallahti, Pekka. 2012. Vuõ’lğğe jåå’tted ooudâs: lookkmõõz̆z̆ – De fas johttájedje: nuortalas̆giel lohkosat – Taas mentiin: koltansaamen lukemisto. Publications of the Giellagas Institute 14. Oulu: Oulu universitehta, Giellagasinstituhtta. (Uánádâs S 2012)</p>
<p xml:lang="fin"><em type="bold">Käldeeh </em>Álgu-tiätuvuáđu. Helsinki: Kotimaisten kielten keskus. http://kaino.kotus.fi/algu/ (5.12.2017). </p>
<p>Itkonen, Erkki. 1986. Inarilappisches Wörterbuch I. Lexica Societatis Fenno-Ugricae</p>
<p xml:lang="fin">XX, 1. Helsinki: Suomalais-ugrilainen seura.</p>
<p>Itkonen, Erkki. 1989. Inarilappisches Wörterbuch III. Lexica Societatis Fenno-</p>
<p xml:lang="fin">Ugricae XX, 3. Helsinki: Suomalais-ugrilainen seura.</p>
<p xml:lang="fin">Itkonen, T. I. 1958. Koltan- ja kuolanlapin sanakirja I. Lexica Societatis Fenno-</p>
<p xml:lang="fin">Ugricae XV. Helsinki: Suomalais-ugrilainen seura. https://www.sgr.fi/fi/items/ show/428 (4.3.2018).</p>
<p xml:lang="fin">Juutinen, Markus. 2016. Skalaariset partikkelit koltansaamessa. Pro gradu -tutkielma. Suomen kielen, suomalais-ugrilaisten ja pohjoismaisten kielten ja kirjallisuuksien laitos, Helsingin yliopisto. https://helda.helsinki.fi/bitstream/ handle/10138/169671/Juutinen_Markus-Pro%20gradu-2016.pdf?sequence=2 (6.4.2018).</p>
<p xml:lang="fin">Jääskeläinen, Anni &amp; Aino Koivisto. 2012. <span type="quote" xml:lang="vep">“Konjunktio, partikkeli vai konnektiivi?”</span></p>
<p xml:lang="nno">Virittäjä 4/2012: 591–601. https://journal.fi/virittaja/article/view/7488/5843 (6.4.2018). <em type="bold">158 </em></p>
<p>Kielâjuávus 2016. Säämi Kielâkäldee anarâškielâ Kielâjuáhus čuákkim 04/2016 pevdikirje 13.12.2016. http://assets.contentful.com/kkxfrpcp7iyu/4dorsZfelq04 Ec26Cq6eKI/191d372dde29daa397635cf13e6d9aeb/201612-kj-pevdikirje.pdf (5.12.2017).</p>
<p xml:lang="fin">KKVS. Karjalan kielen verkkosanakirja. Helsinki: Kotimaisten kielten keskus. http://kaino.kotus.fi/cgi-bin/kks/karjala.cgi (5.12.2017).</p>
<p xml:lang="sms">Mosnikoff, Jouni &amp; Pekka Sammallahti. 1988. Uʹcc sääm–lääʹdd sääʹnnǩeârjaž.</p>
<p xml:lang="sme">Ohcejohka: Jorgaleaddji.</p>
<p xml:lang="fin">Ravila, Paavo. 1931. Ruijanlappalaisia kielennäytteitä Petsamosta ja Etelä-Varangista.</p>
<p xml:lang="fin">Suomalais-ugrilaisen seuran toimituksia 61. Helsinki: Suomalais-ugrilainen seura.</p>
<p xml:lang="sme">Sammallahti, Pekka. 2005. Láidehus sámegiela cealkkaoahpa dutkamii. Kárášjohka:</p>
<p xml:lang="sme">Davvi Girji.</p>
<p xml:lang="sme">Sammallahti, Pekka. 2005. Gielladutkama terminologiija. Kárášjohka: Davvi Girji. Sammallahti, Pekka &amp; Anastasia Hvorostuhina [Анастасия Хворостухина]. 1991.</p>
<p xml:lang="sme">Unna sámi–cāmь sátnegirjjáš. Ohcejohka: Girjegiisá.</p>
<p>Sammallahti, Pekka &amp; Matti Morottaja. 1993. Säämi-suomâ sänikirje. Ohcejohka:</p>
<p>Girjegiisá.</p>
<p xml:lang="fin">VISK. Ison suomen kieliopin verkkoversio. Helsinki: Kotimaisten kielten keskus. http://scripta.kotus.fi/visk/etusivu.php (31.4.2018).</p>
<p xml:lang="fin">Vilkuna, Maria. 1984. Voiko kin-partikkelia ymmärtää? Virittäjä 4/1984: 393–407. https://journal.fi/virittaja/article/view/37885/8883 (4.4.2018).</p>
<p xml:lang="fin">Taarna Valtonen – Merja Fofonoff – Markus Juutinen</p>
<p>Suomâ Akatemia / Oulu ollâopâttâh, Giellagas-instituut, taarna.valtonen@oulu.fi</p>
<p>Suomâ Sämitigge merja.fofonoff@samediggi.fi</p>
<p>Oulu ollâopâttâh, Giellagas-instituut, markus.juutinen@oulu.fi</p>
<p xml:lang="eng">View publication stats</p>
</body></document>
